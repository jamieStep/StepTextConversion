<?xml version="1.0" encoding="UTF-8"?>
<usx version="2.6">
  <book code="LUK" style="id">- Kiyombe New Testament &amp; Psalms</book>
  <para style="rem">Copyright © 2002 by Biblica, Inc.®</para>
  <para style="h">LUKA</para>
  <para style="toc1">Nsamu Mboti wusonika Luka</para>
  <para style="toc2">Luka</para>
  <para style="toc3">Luka</para>
  <para style="mt2">Nsamu Wumboti wusonika</para>
  <para style="mt1">Luka</para>
  <para style="ip">Nsamu wawu wumboti widi ndambu yitheti yi buku yimosi yibeki zindambu zizole. Nsamu Wumboti wawu yawu ndambu yitheti, Mavanga ma Bamvuala yawu ndambu yinzole. Luka wusonika wawu bu kayuvula ayi bu kafiongunina bambangi ba mona-meso mu diambu di mutu wunkuntanga kabakula kiedika kioso ki malongi momo katambula (<char style="xt"><ref loc="LUK 1:1-4">Luka 1.1-4</ref></char>). Minkanda miodi miomi misonimina mu diambu di mutu wumosi tukambulu zaba kikhulu. Dizina diandi Tewofile.</para>
  <para style="ip">Muaki, minkanda minkaka mieti kutumonisa ti Luka wuba munganga (dokotolo). Wulongila kiawu ku Ngelese ayi wuba nkundi wu kisalu wu Polo. Luka wulandakana Polo nate ku Loma. (<char style="xt"><ref loc="COL 4:14">Kolosayi 4.14</ref> ; <ref loc="PHM 1:24">Filemo 24</ref> ; <ref loc="2TI 4:11">2 Timote 4.11</ref></char>). Mananga ku Loma kasonikina Nsamu Wumboti wawu nduka-nduka mu mimvu 62 nate 65. Luka kasia ba Nyuda ko. Wusonika Nsamu andi Wumboti mu diambu di batu bobo bakambulu Bayuda.</para>
  <para style="ip">Banga Matayi, Luka wulembo monisa mfunu widi mu mbutukulu yi Yesu, mbutukulu yitsiminanga (<char style="xt"><ref loc="LUK 1-2">Luka 1–2</ref></char>). Mambu matuba mbasi kuidi minsungi mi mamemi ti : “Mvulusi eno wubutukidi buabu, mu divula di Davidi…” (<char style="xt"><ref loc="LUK 2:11">Luka 2.11</ref></char>) malembo monisa tsundu yi ndizulu yi Yesu. Ayi Yesu wutona kisalu kiandi ku Nazaleti mu zabikisa ti wudukisidi mbikudulu yi Ezayi, mutu wubikula ti Mvulusi wela kuiza. (<char style="xt"><ref loc="LUK 4:16-21">Luka 4.16-21</ref></char>).</para>
  <para style="ip">Yesu wukindisa kisalu kiandi kioki kafidusulu bu kabelusa batu bawombo nsuni (nitu) ayi muela mu zikhumbu ziwombo mumonisa ti : “wuyiza mu tomba ayi nata ku phulusu batu bobo bazimbala” (<char style="xt"><ref loc="LUK 19:10">Luka 19.10</ref></char>). Vayi tuamina beluka ; batu bafueti tuama bakula ti bela balembo bedi. Diawu diodi Yesu kamvanina zindubu ziwombo kuidi bamvuama ba ntoto wawu ; banga ndubu yayi :</para>
  <para style="im">“Enati mutu wulenda baka nza yimvimba, vayi wukizimbisidi ayi wukibivisidi, buna ndandu mbi kambaka e ?”</para>
  <para style="ip">(<char style="xt"><ref loc="LUK 9:25">Luka 9.25</ref></char>). Mu diambu diodi diaka Yesu kakindisila batu baphamba ba ntoto wawu ti : “Khini kuidi beno minsukami bila beno luvuidi Kipfumu ki Nzambi” (<char style="xt"><ref loc="LUK 6:20">Luka 6.20</ref></char>).</para>
  <para style="ip">Vayi phulusu yifueti bakimina mu nzila yi dikulusi. Sumbu kanyamikisa phulusu beni, buna wulembo kubama mu dukisa yawu mu kuenda ku Yelusalemi, kuna kafueti fuila. Tona mu kapu kivua, tulembo moni bumbeni bulembo yedi ngolo ayi bunnata nate ku lufua (<char style="xt"><ref loc="LUK 22-23">Luka 22–23</ref></char>).</para>
  <para style="ip">Kapu ki makumuadi kinya kilembo yolukila nsamu wutsuka ayi wulutidi mfunu mu minsamu mioso miomi bambangi bamona meso zisamunina Luka. Mfulukulu yi Yesu wawu nsamu beni wutsuka ayi wulutidi mfunu. Yesu bu kafuluka, buna wumonika kuidi bamvuala, kuidi baketo ayi kuidi minlonguki midila lufua luandi. Wuba sudikisa mambu moso matedi mu niandi mu nzila yi Masonoko Manlongo. Wuba tuma benda samuna kuidi batu boso ti niandi Mvulusi.</para>
  <para style="ie"/>
  <chapter number="1" style="c"/>
  <para style="s1">Thonono</para>
  <para style="p">
    <verse number="1" style="v"/>Sumbu batu batona sonika mambu momo mavioka va khatitsikꞌeto ; <verse number="2" style="v"/>banga bubatukambila mawu kuidi batu bobo baba bambangi bamona mesotona vana thonono ayi baba bisadi bi mambu ma Nzambi. <verse number="3" style="v"/>A mueni Tewofile, ndimona ti didi dimbote, sumbu ndifiongunina bumbotemambu moso tona vana thonono mu kusonikina mawu boso bu malandikinini <verse number="4" style="v"/>muingi wuzaba kiedika ki mambu momo wulongu.</para>
  <para style="ms1">MBUTUKULU AYI BUMUANA BU YESU</para>
  <para style="s1">Tsamununu yi mbutukulu yi Yowani-Mbotiki</para>
  <para style="p">
    <verse number="5" style="v"/>Mu thangu Elode kaba ntinu mu Yuda, muba ayi nganga Nzambi yimosi, dizina diandi Zakali. Niandi wuba mu dikabu di Abia ayi nketo andi Elizabeti wuba mu nkuna Aloni. <verse number="6" style="v"/>Bawu buadi baba batu basonga va meso ma Nzambi ayi baba kinzikangazithumunu zioso ayi mina mioso mi Pfumu mu kambu tsembolo. <verse number="7" style="v"/>Basia buta bana ko bila Elizabeti wuba sita ayi bawu buadi baba banuna ngolo.</para>
  <para style="p">
    <verse number="8" style="v"/>Lumbu kimosi Zakali kaba sala kisalu kiandi ki kinganga Nzambi va ntuala Nzambi bila yiba thangu yi dikabu diandi ; <verse number="9" style="v"/>landila bu bela kifu ki zinganga Nzambi, niandi wubuilu tsombo mu kota mu vinga ki nlongo<note caller="+" style="f"><char style="fr" closed="false">1.9 </char><char style="ft" closed="false">Banganga Nzambi ziawu kaka ziba minsua mu kota mu vinga kilutidi nlongo. Mutu wunkaka niandi kota kafueti fua.</char></note> ki Pfumu mu diambu di yoka ansa<note caller="+" style="f"><char style="fr" closed="false">1.9 </char><char style="fq" closed="false">Ansa</char><char style="fqa" closed="false"> : </char><char style="ft" closed="false">biti bintotulanga tsudi yikitoko bu biyokolo ku mbazu.</char></note>. <verse number="10" style="v"/>Mu thangu yinyokongo ansa, nkangu woso wu batu widi mu lusambulu ku nganda. <verse number="11" style="v"/>Tumbu zimbukila mbasi yi Pfumu yintotukila, buna yitelimini va koko ku lubakala lu diziku di banyokilanga ansa. <verse number="12" style="v"/>Zakali bu kammona, weka ntita ayi weka mona tsisi. <verse number="13" style="v"/>Vayi mbasi yinkamba :</para>
  <para style="p">—A Zakali, bika mona tsisi bila Nzambi wuwilu lusambulu luaku, diawu nketoꞌaku Elizabeti wela kubutila muana wu bakala ayi wela kuntedilanga Yowani. <verse number="14" style="v"/>Wala ba tho yi khini ayi di tsaya kuidi ngeyo ayi batu bawombo bela mona khini mu mbutukulu andi. <verse number="15" style="v"/>Wela ba wunneni va ntuala Pfumu, kalendi nua kadi vinu ko, kadi malavu mankolosongo ko. Wela ba wufuluka mu Pheve Yinlongo tona mu vumu ki nguandi. <verse number="16" style="v"/>Wela vutula bana ba Iseli bawombo kuidi Nzambi awu. <verse number="17" style="v"/>Wela tuamina Pfumu ku ntuala mu mpeve ayi mu lulendo lu Eli mu diambu di vutula nguizani va khatitsika madisa ayi bana bawu, mu diambu di batu bobo badi matingu batula mu tezo ki yindula bangabatu basonga ayi mu kubika batu bakubama mu diambu di Pfumu.</para>
  <para style="p">
    <verse number="18" style="v"/>Buna Zakali wuyuvula mbasi :</para>
  <para style="p">—A buevi ndiela bu zabila e ? Bila minu veka ndieka nunu ki ngolo ayi nketo ama mimvu miwombo keka.</para>
  <para style="p">
    <verse number="19" style="v"/>Mbasi yimvutudila :</para>
  <para style="p">—Minu ndidi Ngabi<note caller="+" style="f"><char style="fr" closed="false">1.19 </char><char style="fq" closed="false">Ngabi</char><char style="fqa" closed="false"> : </char><char style="ft" closed="false">Minsekudi minkaka misonika Ngabileli va buangu ki Ngabi.</char></note>, minu nditelamanga va ntuala Nzambi, thumunu mu kuyolukila ayi ku kamba minsamu miami mimbote. <verse number="20" style="v"/>Vayi weka kituka dibaba ayi wulendi baka bu buela yolukilanga ko nate lumbu kioki mambu mama mela vangama. Bobo buela bela bila wusi wilukila ko mambu mama, momo mela vangama mu thangu yifuana.</para>
  <para style="p">
    <verse number="21" style="v"/>Vayi mu thangu beni, nkangu wu batu wuba vingila Zakali. Batu basimina bu bamona ti wulembu zingila muna vinga ki nlongo. <verse number="22" style="v"/>Bu katotuka, kasi baka bu yolukila ko batu bobo bakutakana. Buna basudika ti tsongolo kamueni muna vinga nlongo. Niandi mu bidimbu kaba kuba yolukila ayi wusiala dibaba. <verse number="23" style="v"/>Bu kamanisa bilumbu biandi bi kisalu, buna wuvutuka ku nzoꞌandi.</para>
  <para style="p">
    <verse number="24" style="v"/>Bilumbu bina bu bivioka, nketo andi Elizabeti weka mu buemba. Vayi zingondi zitanu kasuamina bila wukamba ti :</para>
  <para style="p">
    <verse number="25" style="v"/>—Tala maphangidi Pfumu ! Niandi wumbengudidi thalu yimbote ayi botudi zitsoni ziama va meso ma batu boso.</para>
  <para style="s1">Tsamununu yi mbutukulu yi Yesu</para>
  <para style="p">
    <verse number="26" style="v"/>Mu ngondi yi nsambanu, Nzambi wufidisa mbasi Ngabi ku divula dimosi didi mu Ngalili. Dizina di divula beni Nazaleti, <verse number="27" style="v"/>kuidi muana ndumba wumosi wuwizana makuela ayi bakala dimosi, diba mu nkuna Davidi. Dizina di bakala beni Zefu ayi dizina di muana ndumba Maliya.</para>
  <para style="p">
    <verse number="28" style="v"/>—Mboti aku e ! Ngeyo wumonokono nlemvo kuidi Nzambi ! Pfumu widi yaku !</para>
  <para style="p">
    <verse number="29" style="v"/>Maliya weka mona boma bu kawa mambu momo. Wuba ku kiyuvula tsundu yi mbote yoyo.</para>
  <para style="p">
    <verse number="30" style="v"/>Buna mbasi yinkamba :</para>
  <para style="p">—Bika mona tsisi Maliya bila Nzambi wumueni kiadi. <verse number="31" style="v"/>Tala : wela ba mu buemba ayi wela buta muana wu bakala ; wela kuntedilanga Yesu. <verse number="32" style="v"/>Wela ba wunneni. Wela tedudulungu “Nzambi yizangama” ayi Pfumu Nzambi wela kumvana kundu ki kipfumu ki nkulu andi Davidi. <verse number="33" style="v"/>Wela biadilanga, mu zithangu zioso, batu batotukila mu Yakobi ayilubialu luandi lulendi suka ko.</para>
  <para style="p">
    <verse number="34" style="v"/>Maliya wukamba Mbasi :</para>
  <para style="p">—A buevi mela vangimina bila ndisi zaba nitu yi bakala ko ?</para>
  <para style="p">
    <verse number="35" style="v"/>Mbasi yimvutudila :</para>
  <para style="p">—Pheve Yinlongo yela kuluka mu ngeyo ayi kitsusula ki lulendo lu Nzambi wuzangama kiela kufukidila. Diawu wunlongo wela butuka, wela tedudulungu Muana wu Nzambi. <verse number="36" style="v"/>Tala khombꞌaku Elizabeti, mamvandi widi mu buemba bu muana wu bakala mu bununu buandi. Niandi baba tedilanga sita weka mu ngondi andi yi nsambanu. <verse number="37" style="v"/>Bila kuisi ko diambu diela lembakana vanga Nzambi.</para>
  <para style="p">
    <verse number="38" style="v"/>Buna Maliya wuvutula :</para>
  <para style="p">—Minu ndidi kisadi ki Pfumu. Bika mavangimina kuidi minu boso buididi mambu maku.</para>
  <para style="p">Buna mbasi yimbika.</para>
  <para style="s1">Maliya wuyenda kuidi Elizabeti</para>
  <para style="p">
    <verse number="39" style="v"/>Mu bilumbu bina, Maliya wuyenda nsualu-nsualu ku divula didiku miongo, mu zunga ki Yuda. <verse number="40" style="v"/>Wukota mu nzo Zakali ayi wuvana Elizabeti mboti. <verse number="41" style="v"/>Thangu Elizabeti kawa mbote yi Maliya muanꞌandi wunikuka mu vumu kiandi. Buna wuwala mu Pheve Yinlongo. <verse number="42" style="v"/>Ayi wuyamikina mu mbembo yingolo :</para>
  <para style="p">—Ngeyo widi wusakumunu va miudi baketo ayi muana widi mu vumu kiaku widi wusakumunu. <verse number="43" style="v"/>Buna kuevi kubedi diambu diadi ti ngudi yi Pfumu ama kiza kuidi minu e ? <verse number="44" style="v"/>Bila mu thangu nguilu mbotiꞌaku mu matu mama buna muana wunikukini mu vumu kiama mu diambu di khini. <verse number="45" style="v"/>Khini kuidi nketo wowo wuwilukila bila mambu momo makamba Pfumu mu diambu diandi mela vangama.</para>
  <para style="p">
    <verse number="46" style="v"/>Buna Maliya wukamba :</para>
  <para style="q1">Muelꞌama wunkembisanga nzitusu wu Pfumu</para>
  <para style="q1">
    <verse number="47" style="v"/>ayi mpeve yama yilembo mona khini mu diambu di Nzambi,</para>
  <para style="q1">Mvulusi ama.</para>
  <para style="q1">
    <verse number="48" style="v"/>Bila wubengudi thaluꞌandi va kisadi kiandi</para>
  <para style="q1">kikambulu mfunu,</para>
  <para style="q1">diawu zitsungi zioso ziela kuthedilanga</para>
  <para style="q1">nketo wu zikhini.</para>
  <para style="q1">
    <verse number="49" style="v"/>Bila Nzambi yi zingolo zioso wuphangidi mambu manneni</para>
  <para style="q1">Dizina diandi didi dinlongo.</para>
  <para style="q1">
    <verse number="50" style="v"/>Ayi mamboti mandi mela zingilanga</para>
  <para style="q1">mu tsungi ka tsungi,</para>
  <para style="q1">kuidi bobo ba kunkizikanga.</para>
  <para style="q1">
    <verse number="51" style="v"/>Wumonikisidi zingolo ziandi mu koko kuandi,</para>
  <para style="q1">wusasikisidi batu badi luniemo mu mintima miawu</para>
  <para style="q1">
    <verse number="52" style="v"/>Wukuludi batu ba lulendo</para>
  <para style="q1">mu bikundu biawu bi kipfumu</para>
  <para style="q1">ayi wunangikidi batu bobo badi balembama</para>
  <para style="q1">
    <verse number="53" style="v"/>Wuyukutisidi batu bobo baba nzala mu bima bimbote.</para>
  <para style="q1">Wusindika bamvuama mioko yi mioko</para>
  <para style="q1">
    <verse number="54" style="v"/>Wusadisidi kisadi kiandi Iseli</para>
  <para style="q1">mu thebukulu yi moyo mu mambote mandi.</para>
  <para style="q1">
    <verse number="55" style="v"/>Banga buididi tsila yi kavana bakulu beto</para>
  <para style="q1">kuidi Abalahami ayi kuidi nkunꞌandi</para>
  <para style="q1">mu zithangu zioso.</para>
  <para style="p">
    <verse number="56" style="v"/>Tezo ki zingondi zitatu Mliya kavuandila kuidi Elizabeti, bosi wuvutuka ku nzoꞌandi.</para>
  <para style="s1">Mbutukulu yi Yowani Mbotiki</para>
  <para style="p">
    <verse number="57" style="v"/>Lumbu ki Elizabeti ki buta bu kifuana, wubuta muana wu bakala. <verse number="58" style="v"/>Bakundi bandi ayi bibutu biandi bu bawa phila Pfumu kamonisina mambote mandi, bamona khini va kimosi ayi niandi.</para>
  <para style="p">
    <verse number="59" style="v"/>Muana bu kadukisa dinana di bilumbu, bayiza mu diambu di nzengulu yi nitu yi kibakala<note caller="+" style="f"><char style="fr" closed="false">1.59 </char><char style="ft" closed="false">Bayuda baba kifu kizenganga nitu yi kibakala muana bu kadukisi dinana di bilumbu.</char></note>. Bawu boso bazola kuntedila Zakali banga dizina di siandi, <verse number="60" style="v"/>vayi nguandi wukamba ti :</para>
  <para style="p">—Nana, dizina diandi Yowani.</para>
  <para style="p">
    <verse number="61" style="v"/>Vayi bawu bankamba :</para>
  <para style="p">—Kadi mutu wumosi mu dikanda diaku kasi ko dizina diodi.</para>
  <para style="p">
    <verse number="62" style="v"/>Buna bayuvula dise, mu bidimbu, mu zaba dizina mbi katidi vana muana. <verse number="63" style="v"/>Wulomba tini ki dibaya ; muna kasonika ti :</para>
  <para style="p">—Dizina diandi Yowani.</para>
  <para style="p">Buna batu boso basimina.</para>
  <para style="p">
    <verse number="64" style="v"/>Muna thangu yina, munu andi wuzibudidi ayi ludimi luandi luniangukidi. Wuyolukidi ayi wukembisidi Nzambi.</para>
  <para style="p">
    <verse number="65" style="v"/>Batu babo bafikasana yawu bamona tsisi, ayi, bayolukilamambu beni mu tsi yoso yi miongo mi Yuda. <verse number="66" style="v"/>Babo bawa nsamu beni balunda wawu mu mintima miawu ayi batuba : “A buna muana beni buevi kela bela e ?” Bila Pfumu wuba yandi.</para>
  <para style="p">
    <verse number="67" style="v"/>Dise diandi Zakali wufuluka mu Pheve Yinlongo, diawu kabikudila ti :</para>
  <para style="q1">
    <verse number="68" style="v"/>Nkembo kuidi Pfumu, Nzambi yi Iseli</para>
  <para style="q1">Bila wuyiza tala batu bandi ayi wuba kudidi</para>
  <para style="q1">
    <verse number="69" style="v"/>Wututotudidi nkudi wu lulendo mu nkuna</para>
  <para style="q1">Davidi, kisadi kiandi.</para>
  <para style="q1">
    <verse number="70" style="v"/>Banga bu kayolukila tona vana thonono</para>
  <para style="q1">mu miunu mi mimbikudi miandi minlongo :</para>
  <para style="q1">
    <verse number="71" style="v"/>ti wela ku tukula mu mioko mi bambeni zieto ;</para>
  <para style="q1">mu mioko mi batu bobo ba kutulendanga.</para>
  <para style="q1">
    <verse number="72" style="v"/>Mu diambu di dukisa mambote kuidi bakulu beto</para>
  <para style="q1">ayi mu diambu di tebukila nguizani andi yinlongo moyo ;</para>
  <para style="q1">
    <verse number="73" style="v"/>ayi tebukila moyo ndefi yoyo kalevila nkulu eto Abalahami</para>
  <para style="q1">
    <verse number="74" style="v"/>mu kutuvana diluaku di kunsadila mu kambu tsisi</para>
  <para style="q1">bu kameni kutukula mu mioko mi bambeni zieto</para>
  <para style="q1">
    <verse number="75" style="v"/>mu bunlongo ayi mu busonga,</para>
  <para style="q1">mu bilumbu bieto bi luzingu, va ntualꞌandi.</para>
  <para style="q1">
    <verse number="76" style="v"/>Ngeyo muana, wela tedudulungu Mbikudi wu Nzambi yizangama</para>
  <para style="q1">bila ngeyo wela tuaminina Pfumu ku ntualꞌandi</para>
  <para style="q1">mu diambu di kubika nzilꞌandi ;</para>
  <para style="q1">
    <verse number="77" style="v"/>mu diambu di zabikisa kuidi batu bandi</para>
  <para style="q1">ti Nzambi wumveni phulusu</para>
  <para style="q1">ayi wunlemvukidi masumu andi.</para>
  <para style="q1">
    <verse number="78" style="v"/>Bila Nzambi eto fulukidi mu diadi ayi mu mambote</para>
  <para style="q1">Diawu mbuetete yi nsuka yela totukila</para>
  <para style="q1">ku yilu mu diambu dieto</para>
  <para style="q1">
    <verse number="79" style="v"/>mu diambu di kienzula bobo badi mu tombi</para>
  <para style="q1">ayi bobo badi mu kini ki lufua,</para>
  <para style="q1">ayi mu diambu di diaisa zithambi zieto</para>
  <para style="q1">mu nzila yi ndembama.</para>
  <para style="p">
    <verse number="80" style="v"/>Muana wuyunduka ayi wukinda mu mpeve. Bosi wuzingila mu bibuangu bisuama nate mu lumbu kioki kakimonisa va meso ma batu ba Iseli.</para>
  <chapter number="2" style="c"/>
  <para style="s1">Mbutukulu yi Yesu</para>
  <para style="r">(<ref loc="MAT 1:18-25">Matayi 1.18-25</ref>)</para>
  <para style="p">
    <verse number="1" style="v"/>Mu bilumbu bina, ntinu Sezari Ogisite wuvana lutumu lu tangabatu boso disasama va ntoto wumvimba. <verse number="2" style="v"/>Disasama beni diawu diba dithete divangama mu thangu Kiliniusi kaba nyadi<note caller="+" style="f"><char style="fr" closed="false">2.2 </char><char style="fq" closed="false">Nyadi</char><char style="fqa" closed="false"> : </char><char style="ft" closed="false">voti guvelinele.</char></note> wu Sili.</para>
  <para style="p">
    <verse number="3" style="v"/>Kadika mutu wuyenda kisonikisa ku divula diandi. <verse number="4" style="v"/>Sumbu Zefu kaba mu nkuna wu Davidi, diawu kabotukila ku divula di Nazaleti, mu tsi yi Ngalili mu kuenda mu tsi yi Yuda ku divula di Betelemi, divula di Davidi. <verse number="5" style="v"/>Wuyenda va kimosi ayi Maliya, nketo wukazola kuela, wuba mu buemba.</para>
  <para style="p">
    <verse number="6" style="v"/>Buna badi ku Betelemi, Maliya wutula mu thanguꞌandi yibutila. <verse number="7" style="v"/>Buna wubuta muana wubakala : muanꞌandi wuthete. Wunzinga mu minledi ayi wuntula mu dikulu ki bibulu bila bibuangu bisia bakana ko mu diambu diawu mu zinzo zinlekanga banzenza.</para>
  <para style="p">
    <verse number="8" style="v"/>Minsungi mi mamemi miba mu zitsola zizungidila zunga beni mibansunga mu nkielo buisi minkangu miawu mimamemi. <verse number="9" style="v"/>Kuna mbasi yi Pfumu yiba monikina ayi nkembo wu Pfumu wubazungidila. Buna tsisi yingolo yiba buila.</para>
  <para style="p">
    <verse number="10" style="v"/>Vayi mbasi yiba kamba :</para>
  <para style="p">—Bikanu mona boma. Tsangu yimboti ndilunatini. Yikuiza monisabatu boso khini. <verse number="11" style="v"/>Bila buabu balubutidi Mvulusi mu divula di Davidi. Niandi Mesiya, Pfumu. <verse number="12" style="v"/>Luela mona muana wu tsombi zingulu mu minledi ayi tululu mu dikulu ki bibulu. Kiawu kioki dimbu luela kunzabila.</para>
  <para style="p">
    <verse number="13" style="v"/>Buela zimbukila nkangu wu zimbasi ziba mu dikabu di masodi ma diyilu wumonika va ndambu mbasi beni. Nkangu beni wuyimbila minzitusu mi Nzambi :</para>
  <para style="q1">
    <verse number="14" style="v"/>Nkembo kuidi Nzambi yizangama</para>
  <para style="q1">Ndembama va ntoto kuidi batu baketa zola.</para>
  <para style="p">
    <verse number="15" style="v"/>Zimbasi bu zibika minsungi, zivutuka ku diyilu, buna minsungi mi mameme mikambasana miawu na miawu ti :</para>
  <para style="p">—Bika tuendanu ku Betelemi mu kuenda tadi mambu momo mavangimini kuna ; momo Pfumu katusamunini.</para>
  <para style="p">
    <verse number="16" style="v"/>Bayenda nsualu ayi bayenda bata Maliya ayi Zefu va kimosi ayi muana wu tsombi wulekusu mu dikulu ki bibulu. <verse number="17" style="v"/>Buna baba mona, basamuna mambu moso momo baba kamba mu diambu di muana. <verse number="18" style="v"/>Babo bobo bawu wawu, basimina buwombo mu diambu di mambu momominsungi mi mameme miba kamba. <verse number="19" style="v"/>Vayi Maliya wulunda mambu moso ayi wuba ku mayindulanga mu ntimꞌandi.</para>
  <para style="p">
    <verse number="20" style="v"/>Bosi minsungi mivutuka, minkembisa ayi minsanisina Nzambi mu diambu di mamo ma bamona ayi ma bawa. Mawu maba banga kuandi bu babakambila mawu.</para>
  <para style="s1">Yesu wunatu ku nzo Nzambi</para>
  <para style="p">
    <verse number="21" style="v"/>Dinana di bilumbu bu biduka, thangu yi zengisa lunitu lu kibakala lu muana bu yifuana, buna bamvana dizina Yesu. Diawu dizina divana mbasi tuamina nguandi kaba mu buemba buandi. <verse number="22" style="v"/>Bilumbu bizengu mu Mina mi Moyize mu diambu di tsukudulu awu bu bifuana, bambuta ba Yesu zinnata ku Yelusalemi mu diambu dikummonisa kuidi Pfumu. <verse number="23" style="v"/>Boso buidi busonama mu Mina mi Pfumu ti :</para>
  <para style="q1">
    <char style="qt">Woso muana wuthete wu bakala wumbutuka,</char></para>
  <para style="q1">
    <char style="qt">wela tambuku kuidi Pfumu.</char></para>
  <para style="p">
    <verse number="24" style="v"/>Bayiza diaka mu diambu di tambika dikaba boso buididi mu Minami Pfumu : biduka biodi voti bana buadi ba mabembi.</para>
  <para style="p">
    <verse number="25" style="v"/>Mutu wumosi wuba ku Yelusalemi, dizina diandi Simewoni. Wubamutu wufuana ayi wusonga. Wuba vingila mbombolo yi Iseli ayi Pheve Yinlongoyiba va niandi. <verse number="26" style="v"/>Bila Pheve Yinlongo yinkamba ti kalendi vika fua ko enati kamuenieti ko Klisto yi Pfumu.</para>
  <para style="p">
    <verse number="27" style="v"/>Niandi wuyiza ku nzo Nzambi mu lutumunu lu Mpeve Yinlongo. Mu thangu bambuta ba Yesu zinata muana mu diambu di dukisa mambu madi mu Mina, <verse number="28" style="v"/>buna Simewoni wunsimba mu mioko ayi wusanisina Nzambi bu katuba :</para>
  <para style="q1">
    <verse number="29" style="v"/>A Pfumu, yekula buabu kisadi kiaku</para>
  <para style="q1">kienda mu ndembama boso buididi tsilꞌaku</para>
  <para style="q1">
    <verse number="30" style="v"/>bila meso mama manueni phulusu aku</para>
  <para style="q1">
    <verse number="31" style="v"/>yoyi wukubika mu diambu di batu boso</para>
  <para style="q1">
    <verse number="32" style="v"/>yawu yidi muinda mu diambu di kienzula makanda ;</para>
  <para style="q1">ayi nkembo wu Iseli, batu baku.</para>
  <para style="p">
    <verse number="33" style="v"/>Dise ayi ngudi basimina buwombo mu wa mambu katuba mu diambu diandi.</para>
  <para style="p">
    <verse number="34" style="v"/>Simewoni wuba sakumuna ayi wukamba Maliya, nguandi Yesu ti :</para>
  <para style="p">—Tala muana wawu wu kubukulu mu diambu di buisa ayi mu telimisa batu bawombo mu Iseli. Wela ba dimbu kiela bangusanga bawombo ; <verse number="35" style="v"/>muingi mayindu ma mintima mi batu bawombo matotuka. Vayi kuidi ngeyo veka, wela ba banga mbedi yela tobul mpeve aku.</para>
  <para style="p">
    <verse number="36" style="v"/>Mbikudi wumosi wu nketo wuba diaka muna. Dizina diandi Anna, muana Fenueli, wuba mu dikanda di Aseli. Wuba wununa ngolo. Tsambudi di mimvu kaka kavuandila va makuela mu bumuana buandi. <verse number="37" style="v"/>Bosi wukituka difuola ayi wuzingila mu kidifuola nate mu tezo ki lunana lu mimvu ayi mimvu minya. Kadi lumbu kimosi kasia bika ko nzo Nzambi bila muna kaba nsadilanga Nzambi builu ayi muini mu lusambulu ayi mu kukifuisa nzala mu diambu di lusambulu<note caller="+" style="f"><char style="fr" closed="false">2.37 </char><char style="ft" closed="false">Minsekudi minkaka misonika “mina nsoki” va buangu ki kukifuisa nzala mu diambu di lusambulu.</char></note>. <verse number="38" style="v"/>Niandi mamvandi bu kayiza muna thangu yina, wusanisina Nzambi ayi wuyolukila mambu ma muana kuidi batu bobo baba mvingilanga khudulu yi Yelusalemi.</para>
  <para style="p">
    <verse number="39" style="v"/>Bu bamana dukisa mambu momo masonama mu Mina mi Pfumu, Maliyaayi Zefu bafutuka ku buala buawu, Nazaleti, didi mu Ngalili. <verse number="40" style="v"/>Muana wuyunduka ayi wukinda. Diela diwombo diba yandi ayi nlemvo wu Nzambi wuba mu niandi.</para>
  <para style="p">
    <verse number="41" style="v"/>Kadika mvu bambuta ba Yesu ziba kuendanga ku Yelusalemi mu nyengo Pasika. <verse number="42" style="v"/>Yesu bu kadukisa kumi mimvu miodi buna bayenda ku Yelusalemi, mu diambu di nyengo, boso bubela kifu kiawu.</para>
  <para style="p">
    <verse number="43" style="v"/>Nyengo bu wumanisa, bavutuka kuawu. Vayi muanꞌawu Yesu wusiala ku Yelusalemi ayi bambuta bandi zisia bu zaba ko. <verse number="44" style="v"/>Bawu babanzila ti widi muidi bakundi bawu bayenda yawu va kimosi. Bu badiata lumbu kimvimba, buna batona kuntomba muba bibutu biawu ayi bazabana yawu. <verse number="45" style="v"/>Vayi sumbu basia kummona ko ; diawu bavutukila ku Yelusalemi mu kuenda ntombi.</para>
  <para style="p">
    <verse number="46" style="v"/>Bilumbu bitatu bu bivioka, bambakula muna nzo Nzambi, buna kavuendi va khatitsika minlongi mi mina. Wuba wa ayi wuba yuvula biuvu. <verse number="47" style="v"/>Babo bobo banwa, basimina mu diambu di diela diandi ayi mu diambu di mimvutuziandi. <verse number="48" style="v"/>Zimbuta bandi zisimina buwombo bu zimmona vana. Buna nguandi wunkamba :</para>
  <para style="p">—Muanꞌama, bila mbi wutuvangidi bobo e ? Zebi kuaku ti siaku ayiminu tsisi yiwombo tumueni ayi tutombidi ngolo.</para>
  <para style="p">
    <verse number="49" style="v"/>Buna Yesu wuba vutudila :</para>
  <para style="p">—Bila mbi lufueti kuthombila e ? Lusi zaba ko ti mfueti ba mu nzo yi dise diama ?</para>
  <para style="p">
    <verse number="50" style="v"/>Vayi basia sudika ko mambu momo ka bakamba.</para>
  <para style="p">
    <verse number="51" style="v"/>Buna wuyenda yawu ayi wuvutuka ku Nazaleti. Wuba tumukina. Vayi nguandi wulunda bumboti mambu moso momo mavioka. <verse number="52" style="v"/>Yesu wuyunduka mu nduenga ayi mu ntela. Khini yiwombo kamonisa Nzambi ayi batu.</para>
  <chapter number="3" style="c"/>
  <para style="ms1">KHUBUKULU YI KISALU KI YESU</para>
  <para style="s1">Yowani Mbotiki, mvuala wu Nzambi</para>
  <para style="r">(<ref loc="MAT 3:1-10">Matayi 3.1-10</ref> ; <ref loc="MRK 1:1-6">Malako 1.1-6</ref>)</para>
  <para style="p">
    <verse number="1" style="v"/>Mu mvu wu kumi wu ntnu wu lubialu lu ntinu Tibeli Sezari, Ponse Pilatu niandi wuba nyadi mu Yuda, Elode Tetalake wubiadila mu Ngalili, khombꞌandi Filipi mu Itule ayi mu Talakonite, Lisaniasi wubiadila mu Abileni. <verse number="2" style="v"/>Ana ayi Kayife baba bapfumu zi zinganga Nzambi.</para>
  <para style="p">Mu mvu beni mambu ma Nzambi mayiza kuidi Yowani muana Zakali, bu kaba mu dikanga. <verse number="3" style="v"/>Yowani wudiengila tsi yoso yiba mu yenda Yolidani ayi wuba kuenda longingi : “Bila lubotama mu monisa ti lubaludi mavanga, buna Nzambi wela lemvukila masumu meno.” <verse number="4" style="v"/>Banga bu busonimina mu nkanda wu mbikudi Ezayi :</para>
  <para style="q1">
    <char style="qt">Mbembo yi mutu wulembu yamikina mu dikanga :</char></para>
  <para style="q1">
    <char style="qt">Lukubika nzila yi Pfumu</char></para>
  <para style="q1">
    <char style="qt">Luludika minsolo miandi</char></para>
  <para style="q1">
    <verse number="5" style="v"/>
    <char style="qt">Mindimba mioso miela sesolo,</char></para>
  <para style="q1">
    <char style="qt">Miongo mioso ayi zimbata zioso zimiongo ziela lendumunu</char></para>
  <para style="q1">
    <char style="qt">zinzila zi zikhondo ziela lulama</char></para>
  <para style="q1">
    <char style="qt">minsolo mi mabadi miela fuanusu.</char></para>
  <para style="q1">
    <verse number="6" style="v"/>
    <char style="qt">Ayi batu boso bela mona phulusu yi Nzambi.</char></para>
  <para style="p">
    <verse number="7" style="v"/>Yowani wuba kambanga batu bobo baba kuizanga mu botama kuidi niandi ti :</para>
  <para style="p">—Bana ba bikusa ! Nani wululubudi mu tina nganzi yoyi yeka kuiza ? <verse number="8" style="v"/>Monisanu mavanga mamboti momo mafueni kuidi batu bobo babalula mavanga. Lubika banza bu lulembu yindulanga mu mintima mieno ti : “Beto dise dieto Abalahami !” Bila bukiedika ndikulukamba ti Nzambi wulenda totula bana ba Abalahami mu mataid mama<note caller="+" style="f"><char style="fr" closed="false">3.8 </char><char style="ft" closed="false">Tala Matayi 3.9</char></note>.</para>
  <para style="p">
    <verse number="9" style="v"/>Lukeba : soka kikubimini mu zenga mianzi mi minti. Woso nti wunkambu buta mu zenga mianzi mi minti. Woso nti wunkambu buta makundimamboti wela kuangu ayi wela viku ku mbazu.</para>
  <para style="p">
    <verse number="10" style="v"/>Buna nkangu wu batu wunyuvula :</para>
  <para style="p">—Buna mbi tufueti vanga e ?</para>
  <para style="p">
    <verse number="11" style="v"/>Wuba vutudila :</para>
  <para style="p">—Woso mutu widi bikhutu biodi, bika kavana kimosi kuidi mutu wowo kambulu. Woso mutu widi bidia bika kavanga bobuawu.</para>
  <para style="p">
    <verse number="12" style="v"/>Ayi mimfutisi mi ziphaku miyiza botama kuidi Yowani, minyuvula :</para>
  <para style="p">—Nlongi, mbi tuvanga e ?</para>
  <para style="p">
    <verse number="13" style="v"/>Buna wuba vutudila :</para>
  <para style="p">—Lubika buelanga thalu va mbata thalu yoyo yizengo.</para>
  <para style="p">
    <verse number="14" style="v"/>Masodi mamvawu manyuvula :</para>
  <para style="p">—Buna beto, mbi tuvanga e ? Buna niandi wuba vutudila :</para>
  <para style="p">—Lubika zionanga bima bingana ; lubika fundanga batu mu mambu ma luvunu. Lutadidilanga kaka mfutu eno.</para>
  <para style="r">(<ref loc="MAT 3:11-12">Matayi 3.11-12</ref> ; <ref loc="MRK 1:7-8">Malako 1.7-8</ref> ; <ref loc="JHN 1:19-28">Yowani 1.19-28</ref>)</para>
  <para style="p">
    <verse number="15" style="v"/>Batu boso bata diana di ngolo bila babanzila ti Yowani niandi Klisto.</para>
  <para style="p">
    <verse number="16" style="v"/>Yowani wuba vutudila bawu boso ti :</para>
  <para style="p">—Minu mu nlangu ndilembu lubotikila. Vayi mutu wowo wulembu yizi wundutidi mu lulendo ; ndisi fuana ko u zibula minsinga mi zisapatu ziandi. Niandi wela kulubotikila mu Pheve Yinlongo ayi mu mbazu. <verse number="17" style="v"/>Ayi simbidi mbangu mu mioko miansi ; niandi wela kombula buangu kioki kela vevila. Wela lunda ble<note caller="+" style="f"><char style="fr" closed="false">3.17 </char><char style="fq" closed="false">ble</char><char style="fqa" closed="false"> : </char><char style="ft" closed="false">mpila kunusu kinsadulungu falina ; kidi banga masangu.</char></note> ku yilu banga vayi wela yoka biti ku mbazu yi kayilendi zima ko.</para>
  <para style="p">
    <verse number="18" style="v"/>Yowani bu kaba vananga zithumunu ziwombo kuidi batu, buna wuba kubalonganga Nsamu Wumbote.</para>
  <para style="r">(<ref loc="MAT 14:3-4">Matayi 14.3-4</ref> ; <ref loc="MRK 6:17-18">Malako 6.17-18</ref>)</para>
  <para style="p">
    <verse number="19" style="v"/>Vayi Yowani wuba tubidilanga buwombo nyadi<note caller="+" style="f"><char style="fr" closed="false">3.19 </char><char style="fq" closed="false">Nyadi</char><char style="fqa" closed="false"> : </char><char style="ft" closed="false">voti guvelenele. Tala Luka 2.2.</char></note> Elode mu diambu di kakuela Elodiasi, nketo wu khombꞌandi ayi mu diambu di kavanga mavanga mawombo mankakamambimbi. <verse number="20" style="v"/>Elode wubuela diaka yika bila kiaki va yilu mambimbi mandi moso : wukotisa Yowani mu nloko.</para>
  <para style="s1">Yesu wubotama</para>
  <para style="r">(<ref loc="MAT 3:13-17">Matayi 3.13-17</ref> ; <ref loc="MRK 1:9-11">Malako 1.9-11</ref>)</para>
  <para style="p">
    <verse number="21" style="v"/>Batu boso bu bamana botama, Yesu mamvandi wubotama. Bu kaba sambila, diyilu dizibuka <verse number="22" style="v"/>ayi Pheve Yinlongo yi nkitila banga dibembi. Kuna kuwakana mbembo yimosi yitotukila ku diyilu, yikamba ti :</para>
  <para style="p">—Ngeyo widi Muanꞌama wu luzolo ; khini yiwombo wukumbonisanga.</para>
  <para style="s1">Khikulu ki Yesu</para>
  <para style="r">(<ref loc="MAT 1:1-17">Matayi 1.1-17</ref>)</para>
  <para style="p">
    <verse number="23" style="v"/>Yesu buna weka nduka-nduka makumatatu ma mimvu bu katona kisalu kiandi. Batu babanzila ti niandi muana Zefu wu Heli : <verse number="24" style="v"/>wu Mata, wu Levi, wu Maliki, wu Yanayi, wu Zefu <verse number="25" style="v"/>wu Matatiasi, wu Amosi, wu Nahumi, wu Esili, wu Nangayi. <verse number="26" style="v"/>Wu Mati, wu Matatiasi, wu Simeyini, wu Yose, wu Yoda. <verse number="27" style="v"/>Wu Yowanani, wu Leza, wu Zolobabeli, wu Salatieli, wu Neli <verse number="28" style="v"/>wu Meleki, wu Adi, wu Kosami, wu Elimadami, wu El. <verse number="29" style="v"/>Wu Yesu, wu Eliezeli, wu Yolimi, wu Mata, wu Levi <verse number="30" style="v"/>wu Simewoni, wu Yuda, wu Zozefi, wu Yonami, wu Eliakimi. <verse number="31" style="v"/>Wu Meleya, wu Mena, wu Matata, wu Natani, Wu Davidi. <verse number="32" style="v"/>Wu Isayi, wu Obedi, wu Vowazi, wu Salimoni, wu Nasoni <verse number="33" style="v"/>wu Aminadabi, wu Adimini, wu Alini, wu Esiloni, wu Pelesi, wu Yuda, <verse number="34" style="v"/>wu Yakobi, wu Isaki, wu Abalahami, wu tela, wu Nawoli. <verse number="35" style="v"/>Wu Selungi, wu Lewu, wu Faleki, wu Hebeli, wu Sala <verse number="36" style="v"/>wu Kayinani, wu Alifazadi, wu Semi, wu Nowa, Wu Lemeki. <verse number="37" style="v"/>Wu Matusalemi, wu Enoki, wu Yeledi, wu Maleleli, wu Kenami, <verse number="38" style="v"/>wu Enosi, wu Seti, wu Adami, niandi veka wuba muana wu Nzambi.</para>
  <chapter number="4" style="c"/>
  <para style="s1">Yesu wuvukumunu</para>
  <para style="r">(<ref loc="MAT 4:1-11">Matayi 4.1-11</ref> ; <ref loc="MRK 1:12-13">Malako 1.12-13</ref>)</para>
  <para style="p">
    <verse number="1" style="v"/>Yesu wuba wuwala mu Pheve Yinlongo, wubotuka ku Yolidani. Mpeve yinnata ku dikanga. <verse number="2" style="v"/>Kuna satana kamvukumunina mu tezo ki makumaya ma bilumbu. Kadi kiasa kasia dia ko mu bilumbu beni. Bu biduka, buna wumonanzala.</para>
  <para style="p">
    <verse number="3" style="v"/>Buna satana<note caller="+" style="f"><char style="fr" closed="false">4.3 </char><char style="fq" closed="false">Satana</char><char style="fqa" closed="false"> : </char><char style="ft" closed="false">voti nkadi-a-mpemba. Tala Matayi 4.1.</char></note> wunkamba :</para>
  <para style="p">—Kamba ditadi diadi dikituka dipha enati widi muana Nzambi.</para>
  <para style="p">
    <verse number="4" style="v"/>Yesu wumvutudila :</para>
  <para style="p">—Disonama ti : <char style="qt">mutu kalendi zingilanga kaka mu dipha ko.</char></para>
  <para style="p">
    <verse number="5" style="v"/>Buna satana wunnata va kingiela ayi wummonisa mu khumbu yimosibipfumu bioso bi ntoto <verse number="6" style="v"/>ayi wunkamba :</para>
  <para style="p">—Ndiela kuvana lulendo loso lualu, ayi nkembo wu bimbumu biabi. Bila minu veka ndivanu wawu ayi ndenda kuwuvana kuidi woso mutu nsodidi. <verse number="7" style="v"/>Ngeyo kumbuongimina kuandi buna bibioso biobi bieka ba biaku.</para>
  <para style="p">
    <verse number="8" style="v"/>Yesu wumvutudila :</para>
  <para style="p">—Disonama :</para>
  <para style="q1">
    <char style="qt">Pfumu Nzambi aku niandi kaka fueti buongimina ayi</char></para>
  <para style="q1">
    <char style="qt">niandi kaka fueti sadila.</char></para>
  <para style="p">
    <verse number="9" style="v"/>Buna bosi satana wunnata ku Yelusalemi, wuntula ku buangu kilutidizangama kimbata muanzu wu nzo Nzambi ayi wunkamba :</para>
  <para style="p">—Enati bukiedika ti widi Muana Nzambi, wukilozi ku ntoto bila disonama :</para>
  <para style="q1">
    <verse number="10" style="v"/>
    <char style="qt">Nzambi wela fidisa zimbasi ziandi mu diambu diaku muingi zikeba</char></para>
  <para style="q1">
    <verse number="11" style="v"/>
    <char style="qt">ayi ziela kunata mu mioko miawu mu diambu di kulu kuaku kuedibumina thutu mu ditadi.</char></para>
  <para style="p">
    <verse number="12" style="v"/>Yesu wumvutudila :</para>
  <para style="p">—Bakamba : <char style="qt">Wulendi vukumuna Pfumu Nzambi aku ko !</char></para>
  <para style="p">
    <verse number="13" style="v"/>Satana bu kamana kumvukumuna mu zithotolo zi phila mu philabuna wuntatukila nate mu thangu yizengo.</para>
  <para style="ms1">KISALU KI YESU KU NGALILI</para>
  <para style="s1">Yesu niandi kisadi kisobolo kuidi Nzambi</para>
  <para style="r">(<ref loc="MAT 4:12-17">Matayi 4.12-17</ref> ; <ref loc="MRK 1:14-15">Malako 1.14-15</ref>)</para>
  <para style="p">
    <verse number="14" style="v"/>Buna Yesu wuvutuka ku Ngalili ; lulendo lu Pheve luba mu niandi. Tsangu andi yimana tembakana mu zunga kioso. <verse number="15" style="v"/>Wuba longanga mu zinzo ziawu zi zikhutukunu ayi batu boso baba kuniemisanga.</para>
  <para style="r">(<ref loc="MAT 13:53-58">Matayi 13.53-58</ref> ; <ref loc="MRK 6:1-6">Malako 6.1-6</ref>)</para>
  <para style="p">
    <verse number="16" style="v"/>Wuyenda ku Nazaleti ku Kayundukila ayi wukota mu nzo yi lukutukunu mu lumbu ki saba<note caller="+" style="f"><char style="fr" closed="false">4.16 </char><char style="fq" closed="false">Lumbu ki saba</char><char style="fqa" closed="false"> : </char><char style="ft" closed="false">Lumbu ki lumingu kuidi Bayuda. Mu bilumbu bieto kidedikini mu lumbu ki kisabala.</char></note> bila bobo bu bela kifu kiandi. Wutelama mu diambu di tanga masonoko. <verse number="17" style="v"/>Buna bamvana nkanda wu mbikudi Ezayi. Bu kazibula nkanda beni, wubua va tini kisonama mambu mama :</para>
  <para style="q1">
    <verse number="18" style="v"/>
    <char style="qt">Pheve yi Pfumu yidi va minu</char></para>
  <para style="q1">
    <char style="qt">bila wutsodula mu longa Nsambu Wumbote kuidi minsukami,</char></para>
  <para style="q1">
    <char style="qt">wumfidisa mu yamikisa khudulu yi batu bakangama,</char></para>
  <para style="q1">
    <char style="qt">mu zibula meso ma baphofo,</char></para>
  <para style="q1">
    <char style="qt">mu nata phulusu kuidi batu banyamusu</char></para>
  <para style="q1">
    <verse number="19" style="v"/>
    <char style="qt">ayi yamikisa mvu wu nlemvo wu Pfumu.</char></para>
  <para style="p">
    <verse number="20" style="v"/>Wuzibika nkanda beni ayi wuvutula wawu kuidi kisadi ki nzo yi lukutukunu bosi wuvuanda. Meso ma batu boso baba mu nzo yi lukutukunu maba kuntala.</para>
  <para style="p">
    <verse number="21" style="v"/>Buna wuba kamba :</para>
  <para style="p">—Buabu, masonuku mama ma luwilu masundukidi.</para>
  <para style="p">
    <verse number="22" style="v"/>Batu boso bantelimina kimbangi. Basimina mu diambu di mambu ma nlemvo matotukila mu munu andi. Buna batuba :</para>
  <para style="p">—Niandi ko muana Zefu e ?</para>
  <para style="p">
    <verse number="23" style="v"/>Buna wuba kamba :</para>
  <para style="p">—Bukiedika ti ma lukhamba kingana kiaki : “Munganga, wukibelusa ngeyo veka !” ayi maluthela : “Tuwilu mambu mavangimini ku Kafalinawumi. Vanga buawu kuaku, mu divula diaku !”</para>
  <para style="p">
    <verse number="24" style="v"/>Buna wubuela ku bakamba ti : Bukiedika ndikulukamba ti kuisi ko mbikudi wela yakulu bumboti mu tsi andi ! <verse number="25" style="v"/>Bukiedika ndikulukamba ti mafuola maba mawombo mu Iseli mu thangu Eli. Zimvula zisia noka ko mu tezo ki mimvu mintatu ayi ndambu ; ayi kanda kingolo kiba mu tsi yoso. <verse number="26" style="v"/>Vayi Eli kasia fidusu kuidi mfuola moso ko. Vayi kuidi difuoladimosi diba zingilanga ku Salapeta, mu tsi yi Sidoni. <verse number="27" style="v"/>Batu babela buazi baba bawombo mu Ieli mu thangu mbikudi Elisa vayi kadi wumosi mu bawu kasia vedusu ko ; botula kaka Namani muisi Sili.</para>
  <para style="p">
    <verse number="28" style="v"/>Batu boso baba muna nzo yi lukutuku bafuema ngolo bu awa mambu mama. <verse number="29" style="v"/>Batelama, banata Yesu ku nganda yi divula ; nate ku tsongi wu mongo, kutungulu divula beni. Bannata kuna muingi bannunguna ku tsi. <verse number="30" style="v"/>Vayi wufielumuka va khatitsikꞌawu ayi wuyenda kuandi.</para>
  <para style="s1">Yesu wukuka mpeve yimbimbi ayi wubelusa bambevo</para>
  <para style="r">(<ref loc="MRK 1:21-28">Malako 1.21-28</ref>)</para>
  <para style="p">
    <verse number="31" style="v"/>Wuyenda ku Kafalinawumi, divula di Ngalili. Kuawu kaba longila mu lumbu bi saba<note caller="+" style="f"><char style="fr" closed="false">4.31 </char><char style="ft" closed="false">Tala Matayi 12.1.</char></note>. <verse number="32" style="v"/>Basimina buwombo mu wa malongi mandi bila wulongila mu lulendo.</para>
  <para style="p">
    <verse number="33" style="v"/>Muna nzo lukutukunu muba mutu wumosi wuba mpeve yimbimbi, wuyamikina mu ndinga yingolo :</para>
  <para style="p">
    <verse number="34" style="v"/>—A Yesu muisi Nazaleti, mambu mbi tuidi betu yaku e ? Wizidi mu kutubunga e ? Minu nzebi ti ngeyo widi nani : Widi mutu wunlongo wu Nzambi.</para>
  <para style="p">
    <verse number="35" style="v"/>Yesu wutemina pheve yimbimbi ayi wuntumina :</para>
  <para style="p">—Bika biyoko ; totuka mu mutu wawu !</para>
  <para style="p">Mpeve beni yimbimbi yilumba mutu beni va tsi, va meso ma batu boso babavana. Buna yitotuka mu kambu kumvanga mpasi. <verse number="36" style="v"/>Batu boso basimina ayi bayuvasana bawu na bawu :</para>
  <para style="p">—A mambu mbi mama e ? Bila niandi wumvana zithumunu kuidi ziphevi zimbimbi mu kibakala ayi mu lulendo ayi ziawu zilembu totuka.</para>
  <para style="p">
    <verse number="37" style="v"/>Tsangu yi Yesu yimuangana mu mala moso ma zunga kina.</para>
  <para style="r">(<ref loc="MAT 8:14-17">Matayi 8.14-17</ref> ; <ref loc="MRK 1:29-34">Malako 1.29-34</ref>)</para>
  <para style="p">
    <verse number="38" style="v"/>Bu katotuka mu nzo yi lukutukunu, wuyenda ku nzo yi Simoni. Nzitu wu Simoni wuba zinzangala zingolo ayi baleba Yesu muingi kambelusa. <verse number="39" style="v"/>Wuyinama va kaba, wutemina zinzangala ayi ziawu zitumbu kumbika. Buna nzitu wu Simoni wutelama mu nsualu ayi wuba kubikila bidia.</para>
  <para style="p">
    <verse number="40" style="v"/>Thangu buna yeka diama, baboso baba bedisa bambevo banata bambevo ziawu, ziba bimbevo bi mpila mu mpila, kuidi Yesu. Wutetika mioko kuidi kadika mutu ayi wuba belusa. <verse number="41" style="v"/>Ziphevi zimbimbi zitotuka mu batu bawombo. Sumbu zintotuka zi kuenda yamikina :</para>
  <para style="p">—Ngeyo widi Muana Nzambi.</para>
  <para style="p">Vayi Yesu wutemina ziphevi beni zimbimbi ayi kasia zivana ko minsua mu yoluka bila zizaba ti niandi Klisto.</para>
  <para style="r">(<ref loc="MRK 1:35-39">Malako 1.35-39</ref>)</para>
  <para style="p">
    <verse number="42" style="v"/>Buisi buna bukia, Yesu wutotuka ayi wuyenda ku buangu kisuma. Nkangu wu batu wuntomba ayi bu wutula va kaba ; batu bazola kunsimbidila mu diambu kabika kuenda. <verse number="43" style="v"/>Vayi wuba kamba :</para>
  <para style="p">—Mfueti samuna diaka Nsamu Wumbote wu Kipfumu ki Nzambi mu mavula mankaka bila diawu ndifidusulu.</para>
  <para style="p">
    <verse number="44" style="v"/>Buna wulonga mu zinzo zi zikhutukunu zi Yuda<note caller="+" style="f"><char style="fr" closed="false">4.44 </char><char style="ft" closed="false">Minkanda minkaka mi khulu musonama Ngalili va buangu ki Yuda.</char></note>.</para>
  <chapter number="5" style="c"/>
  <para style="s1">Minlonguki mitheti</para>
  <para style="r">(<ref loc="MAT 4:18-22">Matayi 4.18-22</ref> ; <ref loc="MRK 1:16-20">Malako 1.16-20</ref>)</para>
  <para style="p">
    <verse number="1" style="v"/>Lumbu kimosi yesu kaba muyenda disimu di mbu wu Ngenezaleti ayi sumbu nkangu wu batu wunzungidila mu diambu di wa mambu ma Nzambi, <verse number="2" style="v"/>buna wumona minlungu miodi muyenda mbu. Minlobi mi zimbizi bakuluka kuawu mu minlungu miawu bila makondi mawu baba sukula. <verse number="3" style="v"/>Nlungu wumosi wuba wu Simoni. Yesu wukuma muawu ayi wunkambakatatukila fioti disimu. Buna wuvuanda muna nlungu ayi wutona longa nkangu.</para>
  <para style="p">
    <verse number="4" style="v"/>Buna kamanisa yoluka, wukamba Simoni :</para>
  <para style="p">—Kuesa nlungu kungingi nlangu, kuna kuidi thimpula bosi ngeyo ayi bakundi baku lozanu makondi meno mu diambu di luloba.</para>
  <para style="p">
    <verse number="5" style="v"/>Vayi Simoni wumvutudila :</para>
  <para style="p">—A nlongi, builu bumvimba tusedi vayi kadi kiasa tusia baka ko. Vayi sumbu wuthumini, ndieka loza makondi.</para>
  <para style="p">
    <verse number="6" style="v"/>Baloza makondi ayi babaka zimbizi ziwombo ; ayi makondi mawu tsatu makanzuka. <verse number="7" style="v"/>Buna batumisa bakundi bawu bobo baba mu nlungu wunkaka muingi biza basadisa. Bayiza ayi minlungu mioso mimiodi miwala zimbizi, ayi tsatu midiama.</para>
  <para style="p">
    <verse number="8" style="v"/>Bu kamona bobo, Simoni-Piela wufukama va malu ma Yesu ayi wunkamba :</para>
  <para style="p">—Pfumu, bika wuthatukila bila ndidi nkua masumu.</para>
  <para style="p">
    <verse number="9" style="v"/>Muaki lukhuku lumbuila va kimosi ayi bakundi bandi mu mona phila zimbizi baloba. <verse number="10" style="v"/>Zaki ayi Yowani, bana ba Zebede, bakundi ba Simoni, mamvawu lukhuku lu babuila.</para>
  <para style="p">Buna Yesu wukamba Simoni :</para>
  <para style="p">—Bika mona tsisi bila tona buabu wela ba nlobi wu batu.</para>
  <para style="p">
    <verse number="11" style="v"/>Bu bavutula minlungu miawu ku disimu, basia bika bibioso ayi balandakana Yesu.</para>
  <para style="s1">Yesu wubelusa bambevo bawombo ayi wulemvukila masumu</para>
  <para style="r">(<ref loc="MAT 8:1-14">Matayi 8.1-14</ref> ; <ref loc="MRK 1:40-45">Malako 1.40-45</ref>)</para>
  <para style="p">
    <verse number="12" style="v"/>Lumbu kimosi Yesu bu kaba mu divula dimosi, kuna kutotukila mutu wumosi wuba ayi buazi. Bu kamona Yesu, mutu beni wufukamava ntualꞌandi vayi wuyinika zizi kiandi mu tsi ayi wunleba :</para>
  <para style="p">—A Pfumu, enati tidi buna wulenda kuaku kumvedisa !</para>
  <para style="p">
    <verse number="13" style="v"/>Yesu wunonuna koko kuandi, wunsimba ayi wunkamba :</para>
  <para style="p">—Nyinga, thidi, vedila kuaku !</para>
  <para style="p">Mu yina thangu, wuvedila mu buazi buandi. <verse number="14" style="v"/>Vayi wunkandika kabika kamba kadi kuidi mutu wumosi mambu mavangimini mu niandi. Vayi wunkamba :</para>
  <para style="p">—Yenda kimonisa kuidi nganga yi Nzambi ayi nata dikaba dilomba Moyizemu diambu diba kimbangi kuidi bawu.</para>
  <para style="p">
    <verse number="15" style="v"/>Tsangu yi Yesu yiluta muangana. Diawu minkangu miwombo mi batu bayiza muingi banwa ayi muingi babelusu mu bimbevo biawu. <verse number="16" style="v"/>Vayi niandi wuyenda tinina mu bibuangu bisuama mu diambu kasambila.</para>
  <para style="r">(<ref loc="MAT 9:1-8">Matayi 9.1-8</ref> ; <ref loc="MRK 2:1-12">Malako 2.1-12</ref>)</para>
  <para style="p">
    <verse number="17" style="v"/>Lumbu kimosi bu kaba longa, Bafalisi ayi minlongi mi mina bobobatotukila mu mala moso ma Ngalili, ma Yuda ayi ma Yelusalemi bayizavuanda vana ayi lulendo lu Pfumu lumonika mu bambevo baba balusanga Yesu. <verse number="18" style="v"/>Zimbukila babakala batotuka, banata dikoka mu kimpoyi<note caller="+" style="f"><char style="fr" closed="false">5.18 </char><char style="ft" closed="false">Tala Matayi 9.2</char></note>. Batomba diluaku di kunkotisila mu nzo muingi bantula va ntuala Yesu. <verse number="19" style="v"/>Vayi basia baka ko diluaku di kunkotisila mu diambu di nkangu wu batu. Diawu bakumina ku mbata muanzu ayi batobudila divudumu muanzu, bosi, bakulula dikoka beni mu kiphoyi va khatitsika batu, va ntuala Yesu.</para>
  <para style="p">
    <verse number="20" style="v"/>Yesu bu kamona minu ki batu bobo, wukamba :</para>
  <para style="p">—Nkundi ama, masumu maku malemvokolo.</para>
  <para style="p">
    <verse number="21" style="v"/>Minlongi mi Mina ayi Bafalisi batona niunguta ayi bakambasana :</para>
  <para style="p">—Buna nani mutu wawu wuntuba mamu ma mvuezolo e ? Nani beki minsuamu lemvukil masumu ? A keti Nzambi kaka e ?</para>
  <para style="p">
    <verse number="22" style="v"/>Vayi Yesu wuzaba mayindu mawu, ayi wuba kamba :</para>
  <para style="p">—Bila mbi lunyindudila bobo mu mintima mieno e ? <verse number="23" style="v"/>Mbi bilutidi kambu phasi mu kamba : “Masumu maku malemvokolo” voti “telama kuaku ayi diata ?” <verse number="24" style="v"/>Vayi muingi luzaba ti muana mutu beki lulendo va ntoto lu lemvukila masumu…</para>
  <para style="p">Buna wukamba dikoka :</para>
  <para style="p">—Minu ndikutumina : “Telema, bonga kiphoyi kiaku ayi vutuka ku nzoꞌaku !”</para>
  <para style="p">
    <verse number="25" style="v"/>Vana vawu dikoka ditelama, va meso ma batu boso, dibongakiphoyi kiandi ayi divutuka ku nzoꞌandi. Sumbu kavutuka wulembu kembisa Nzambi.</para>
  <para style="p">
    <verse number="26" style="v"/>Batu boso basimina, bakembisa Nzambi kutsi boma baba vayi batuba :</para>
  <para style="p">—Matsiminanga tumueni buabu.</para>
  <para style="s1">Bafindisa Yesu ziphaka</para>
  <para style="r">(<ref loc="MAT 9:9-13">Matayi 9.9-13</ref> ; <ref loc="MRK 2:13-17">Malako 2.13-17</ref>)</para>
  <para style="p">
    <verse number="27" style="v"/>Mambu momo bu mavioka, Yesu wuyenda kuandi. Vayi wumona mfutisi wumosi wu ziphaku mu nzila, buna kavuendi mu bilu kimfutusulungu ziphaku, dizina diandi Levi. Buna wuntela ayi wunkamba :</para>
  <para style="p">—Wundandakana.</para>
  <para style="p">
    <verse number="28" style="v"/>Mutu beni wutelama, wubika bima bioso ayi wulandakana Yesu. <verse number="29" style="v"/>Buna Levi wukubikila Yesu ndikulu dinneni, ku nzoꞌandi. Batu bawombo baba yawu va meza. Mu bawu muba mimfutisi mi ziphaku.</para>
  <para style="p">
    <verse number="30" style="v"/>Bafalisi ayi minlongi mi mina miomi miba mu dingumba diawu mifuema ayi bayuvula minlonguki mi Yesu ti :</para>
  <para style="p">—Bila mbi lulembo dila ayi nuina va kimosi ayi mimfutisi mi ziphaku miomi, bankua masumu e ?</para>
  <para style="p">
    <verse number="31" style="v"/>Yesu wuba vutudila :</para>
  <para style="p">—Batu bobo badi nitu yi buvini batombanga munganga ko. Vayi batu badi bimbevo bawu bantombanga munganga. <verse number="32" style="v"/>Ndisia kuiza tela batu basonga ko vayi ndiyiza mu diambu di tela bankua masumu.</para>
  <para style="s1">Kimona ayi kikhula</para>
  <para style="r">(<ref loc="MAT 9:14-17">Matayi 9.14-17</ref> ; <ref loc="MRK 2:18-22">Malako 2.18-22</ref>)</para>
  <para style="p">
    <verse number="33" style="v"/>Buna bankaka banyuvula :</para>
  <para style="p">—Bila mbi minlonguki mi Yowani ayi mi Bafalisi mikukifuisanganzala mu diambu di lusambulu vayi miaku mindia ayi minua e ?</para>
  <para style="p">
    <verse number="34" style="v"/>Yesu wuba vutudila :</para>
  <para style="p">—A beno lumbanza ti batu bobo batumusu, kuidi ditoko diodi dikuedidi, balenda kukifuisa nzala mu diambu di lusambulu ditoko dikuedidi bu dikidi yawu va kimosi e ? <verse number="35" style="v"/>Vayi vadi thangu bu bela ku babotula ditoko, buna bosi mu bilumbu binabela kukifuisa nzala mu diambu di lusambulu.</para>
  <para style="p">
    <verse number="36" style="v"/>Buna wuba kamba nongo yimosi :</para>
  <para style="p">—Mutu kalendi ko kanzuna tendi kinledi wumona muingi kalondila nledi wunkhulu. Bila buna maka kanzuna nledi wumona ayi tendi kioki kabongidi mu nledi wumona kilendi fuanakana ko ayi tendi kikhulu. <verse number="37" style="v"/>Bobuawu, mutu kalendi tula ko vinu kimona mu zitsaku zikhulu<note caller="+" style="f"><char style="fr" closed="false">5.37 </char><char style="ft" closed="false">Bayuda baba kifu kilundilanga vinu mu zitsaku zivangulu mu minkanda mi bibulu, vayi mu nkanda wu khombo ziba luta vangiminanga. Tala Matayi 9.17.</char></note> bilanganu vinu kimona kilenda kanzuna zitsaku zikhulu. Buna vinu kidukukidi ayi zitsaku zifuidi. <verse number="38" style="v"/>Vayi bufueni mu tula vinu kimona mu zitsaku zimona. <verse number="39" style="v"/>Kuisi ko mutu wunua vinu kikhulu wubuela tomba diaka nua vinu kimona bila kafueti tuba : vinu kikhulu kilutidi lueki !</para>
  <chapter number="6" style="c"/>
  <para style="s1">Yesu niandi pfumu lumbu ki saba</para>
  <para style="r">(<ref loc="MAT 12:1-8">Matayi 12.1-8</ref> ; <ref loc="MRK 2:23-28">Malako 2.23-28</ref>)</para>
  <para style="p">
    <verse number="1" style="v"/>Kiba lumbu ki saba<note caller="+" style="f"><char style="fr" closed="false">6.1 </char><char style="ft" closed="false">Tala Matayi 12.1</char></note>, Yesu wuviokila mu tsola yi ble<note caller="+" style="f"><char style="fr" closed="false">6.1 </char><char style="ft" closed="false">Tala Matayi 3.12 ; 12.1 ; Luka 3.17.</char></note>. Minlonguki miandi mivela makundi ayi midia mawu.</para>
  <para style="p">
    <verse number="2" style="v"/>Bafalisi bankaka bayuvula :</para>
  <para style="p">—Bila mbi lulembo vangila mambu makanduku mu lumbu ki saba e ?</para>
  <para style="p">
    <verse number="3" style="v"/>Yesu wubavutudila :</para>
  <para style="p">—Lutengi ko mambu Davidi kavanga mu thangu niandi ayi bakundi bandibaba mu nzala e ? <verse number="4" style="v"/>Niandi wukota mu nzo Nzambi, wubonga mapha matambuku kuidi Nzambi ayi wudia mawu ; wukabudila batu bobo baba yandi, ka diambu ko, kasia ba ko minsua bila banganga Nzambi kaka ziba minsua mu dia mawu.</para>
  <para style="p">
    <verse number="5" style="v"/>Buna wubuela tuba diaka :</para>
  <para style="p">—Muana mutu niandi Pfumu yi lumbu ki saba.</para>
  <para style="r">(<ref loc="MAT 12:9-14">Matayi 12.9-14</ref> ; <ref loc="MRK 3:1-6">Malako 3.1-6</ref>)</para>
  <para style="p">
    <verse number="6" style="v"/>Mu lumbu kinkaka ki saba, Yesu wukota mu nzo yi lukutukunu ayi wutona longa. Muna muba mutu wumosi wuba koko ku lubakala kusioka. <verse number="7" style="v"/>Minlongi mi mina ayi Bafalisi basunga Yesu mu tala kani wulendakumbelusa mu lumbu ki saba mu diambu babaka bila kioki balenda kumfundila.</para>
  <para style="p">
    <verse number="8" style="v"/>Vayi Yesu bu kazaba mayindu mawu, buna wukamba mutu wuba koko kusioka :</para>
  <para style="p">—Telama, yiza va ntuala batu boso !</para>
  <para style="p">Mutu beni wutelama. Wuyiza vana.</para>
  <para style="p">
    <verse number="9" style="v"/>Buna Yesu wuba kamba :</para>
  <para style="p">—Kiuvu kidi yama ki kuluyuvula : minsua midi mu vanga mambotevoti mambimbi mu lumbu ki saba e ? Minsua midi mu vukisa luzingu voti mu kuluvonda e ?</para>
  <para style="p">
    <verse number="10" style="v"/>Buna wuzungisa thalu andi kuidi batu boso baba vana bosi wukamba mutu beni :</para>
  <para style="p">—Nonuna koko kuaku. Mutu beni wunonuna koko ayi koko kuandi kubeluka. <verse number="11" style="v"/>Minlongi mi mina ayi Bafalisi bafuema ngolo ayi bayuvasana bawu na bawu mu zaba diambu mbi balenda vangila Yesu.</para>
  <para style="s1">Yesu wusobula bamvuala kumi buadi</para>
  <para style="r">(<ref loc="MAT 19:1-4">Matayi 19.1-4</ref> ; <ref loc="MRK 3:13-19">Malako 3.13-19</ref>)</para>
  <para style="p">
    <verse number="12" style="v"/>Muna bilumbu beni, Yesu wuyenda ku mbata mongo mu diambu di sambila. Builu bumvimba kasambidila. <verse number="13" style="v"/>Buisi buna bu kia, buna wutela minlonguki miandi ayi wusobula va khatitsikꞌawu kumi mi miodi. Wuba vana dizina di bamvuala. <verse number="14" style="v"/>Mazina mawu mawu mama : Simoni wuka bieka Piela ayi khombꞌandi Andele ; Zaki, Yowani, Filipi, Balitelemi <verse number="15" style="v"/>Matayi, Toma, Zaki muana Alife, Zimoni wuba mu dingumba di ba Zeloti, <verse number="16" style="v"/>Yuda muana zaki ayi Yuda Isikalioti, mutu wumvakula.</para>
  <para style="s1">Yesu va khatitsika nkangu wu batu</para>
  <para style="r">(<ref loc="MAT 4:23-25">Matayi 4.23-25</ref> ; <ref loc="MRK 3:7-11">Malako 3.7-11</ref>)</para>
  <para style="p">
    <verse number="17" style="v"/>Bu kaba kuluka mongo va kimosi ayi bawu Yesu wutelama va ndimba. Minlonguki miandi miwombo miba vana va kimosi ayi nkangu wuwombo wu batu baba mu zunga kioso ki Yuda, ki Yelusalemi, mu mala ma Tile ayi Sidoni momo madi mu yenda nzadi. <verse number="18" style="v"/>Baboso bayiza mu diambu di banwa ayi babelusu mu bimbevo biawu. Bobo bayamusu kuidi ziphevi zimbimbi babeluka. <verse number="19" style="v"/>Baboso batomba kunsimba bila lulendo lutotukila mu niandi luba lubelusa batu boso.</para>
  <para style="s1">Mambu ma khini voti ma mabienga</para>
  <para style="r">(<ref loc="MAT 5:1-12">Matayi 5.1-12</ref>)</para>
  <para style="p">
    <verse number="20" style="v"/>Buna Yesu wutala minlonguki miandi ayi wuba kamba :</para>
  <para style="p">—Khini kuidi beno minsukama bila beno luvuidi Kipfumu ki Nzambi.</para>
  <para style="p">
    <verse number="21" style="v"/>Khini kuidi beno luidi buabu mu nzala bila luela yukutusu.</para>
  <para style="p">Khini kuidi beno lulembu didi buabu bila luela seva.</para>
  <para style="p">
    <verse number="22" style="v"/>Khini kuidi beno mu thangu bela ku lulenda, bu bela ku luloza, bu bela ku lufinga, bu bela ku lukuka, bu bela manga mazinga meno banga mazina mambimbi mu diambu di Muana Mutu.</para>
  <para style="p">
    <verse number="23" style="v"/>Mu lumbu kina buna luela mona khini ayi luela dumuka mu diambu di khini bila mfutu eno widi wunneni mu diyilu. Bila buawu bobo kuandi bakulu bawu bayamisila mimbikudi.</para>
  <para style="p">
    <verse number="24" style="v"/>Vayi mabienga kuidi beno zimvuama bila lukitambudidi yeno mbombolo.</para>
  <para style="p">
    <verse number="25" style="v"/>Mabienga kuidi beno luidi bayukuta buabu bila luela mona nzala.</para>
  <para style="p">Mabienga kuidi beno lulembu sevi buabu bila luela ba mu kaniki ayi luela dila.</para>
  <para style="p">
    <verse number="26" style="v"/>Mabienga kuidi beno batu boso bu bela kuluniemisa bila buawu bobobakulu bawu bavangila mimbikudi mi luvunu.</para>
  <para style="s1">Malongi mu diambu di zola bambeni</para>
  <para style="r">(<ref loc="MAT 5:38-48">Matayi 5.38-48</ref>)</para>
  <para style="p">
    <verse number="27" style="v"/>—Vayi kuidi beno lunwa, ndikulukamba : luzola bambeni zienu ; luvangila mambote bobo bakululendanga ; <verse number="28" style="v"/>Lusakumuna bobo bakulusinganga ; lusambidila bobo bakuluvangilanga mambu mambimbi. <verse number="29" style="v"/>Enati mutu wuzubidi mbata mu luvenga lumosi, buela ntambika luvenga lunkaka. Enati mutu wuzionini yunga kiaku, buna kadi ku nkandika kaziona kikhutu kiaku. <verse number="30" style="v"/>Vana kuidi woso mutu wukulomba. Enati mutu wuzionini bima biaku, buna kadi kunlomba diaka biawu.</para>
  <para style="p">
    <verse number="31" style="v"/>Mambu momo lutidi baluvangila, mawu mamveno lufueti vangila bankaka. <verse number="32" style="v"/>Enati lunzolanga kaka bobo bakuluzolanga buna mbi lumbaka e ? Bila bankua masumu, mamvawu, beta zola bobo baku bazolanga. <verse number="33" style="v"/>Enati lumvangila mamboti kuidi bobo bakuluvangilanga kaka mambote, buna mbi lumbaka ? Bila bankua masumu mamvawu beta bu vanga. <verse number="34" style="v"/>Enati lueta devisa kaka bobo balenda kuluvutudila, buna mbi lumbaka e ? Bila bankua masumu mamvawu beta devisa bankua masumu yawu muingi baba vutudila.</para>
  <para style="p">
    <verse number="35" style="v"/>Vayi beno bika luzola bambeni zienu, luba vangila mambote ayi ludevisa mu kambu ba mayindu keni bela kuluvutudila. Buna mfutu eno welaba wunneni, luela ba bana ba Nzambi yizangama bila niandi veka widi wumbote kuidi bobo bazabanga ko vutula matondo ayi kuidi batu bambimbi.</para>
  <para style="p">
    <verse number="36" style="v"/>Bika luba batu bambote banga dise dieno widi wumbote.</para>
  <para style="r">(<ref loc="MAT 7:1-5">Matayi 7.1-5</ref>)</para>
  <para style="p">
    <verse number="37" style="v"/>—Lubika sambisa tala mamveno luedi sambusu. Lubika zengila batu nkanu tala mamveno luedi zengulu nkanu. Lulemvukila badienu muingi mamveno balulemvukila. <verse number="38" style="v"/>Luvananga buna mamveno bela kuluvana. Bela kuluvana kuku kifuana, kuku kikomana, kinikunu ayi kinsapuka bila bela kulutezila luelo luela dedakana banga lolo lutezila.</para>
  <para style="p">
    <verse number="39" style="v"/>Yesu wubuela bakamba diaka nongo yayi :</para>
  <para style="p">—A buevi, phofo wulenda nata phofo yandi e ? Buna bawu buadi balenda bua mu dibulu e ? <verse number="40" style="v"/>Nlonguki kasi viatuka ko nyiyisi andi vayi bu kameni kubuku bu mbote, buna boso kalenda dedakana banga nyiyisi andi.</para>
  <para style="p">
    <verse number="41" style="v"/>Bila mbi wuntadila kiti kidi mu diesu di khombꞌaku vayi ngeyo vekawukadi mona tunga yidi mu diesu diaku e ? <verse number="42" style="v"/>Voti, buevi wulenda kambila khombꞌaku ti : “A khomba bika ndibotula kiti kidi mu diesu diaku !” vayi ngeyo veka wukadi mona tunga yidi mu diesu diaku e ? Mutu wu mayuya ! Botula nteti tunga yidi mu diesu diaku buna bosi mawumona bumboti mu botula kidi kidi mu diesu di khombꞌaku.</para>
  <para style="r">(<ref loc="MAT 7:16-20">Matayi 7.16-20</ref>)</para>
  <para style="p">
    <verse number="43" style="v"/>—Bila kuisi ko nti wumbote wela buta makundi mambimbi ayi nti wumbimbi wulendi buta makundi mambote ko. <verse number="44" style="v"/>Bila banzabilanga nti mu makundi mandi. Bila balendi vela ko makundima figi mu nti wu zitsendi ayi balendi vela ko makundi ma vinu mu nti wu zitsolokoto. <verse number="45" style="v"/>Mutu wumbote wuntotulanga mambote momo mambanga mu kiuka kimboteki ntimꞌandi. Mutu wumbimbi wuntotulanga mambimbi mambanga mu kiuka kimbimbi ki ntimꞌandi bila mutu wuntubanga mambu momo mafulukidi mu ntimꞌandi.</para>
  <para style="s1">Ntungi wu diela ayi wu buvulu</para>
  <para style="r">(<ref loc="MAT 7:24-27">Matayi 7.24-27</ref>)</para>
  <para style="p">
    <verse number="46" style="v"/>—Bila mbi lukuthedilanga “Pfumu, Pfumu” vayi lukadi vanga mambu momo ndilembu lukambi e ?</para>
  <para style="p">
    <verse number="47" style="v"/>Ndieka kulumonisa buevi budedikinini woso mutu wowo wunkuiza kuidiminu, wulembu wi mambu ndilembu tubi ayi wulembu kumasadila. <verse number="48" style="v"/>Niandi dedikini banga mutu wowo wutunga nzo. Wutimuna fondasio yimula ayi wutungila yawu va yilu matadi. Khuka yi nlangu bu yiyiza, yiyiza lumbama muna nzo beni ayi yisia yinikuna ko bila yitungu va yilu matadi.</para>
  <para style="p">
    <verse number="49" style="v"/>Vayi woso wulembu wi mambu mama ayi wunkambu sadila mambu beni dedikini banga mutu wutunga nzoꞌandi va mbata ntoto mu kambu fondasio. Khuka yi nlangu bu yiyiza lumbama mu nzo beni, yawu yitumbu bua, mfuilu yi nzo beni yiba yinneni.</para>
  <chapter number="7" style="c"/>
  <para style="s1">Yesu wubelusa kisadi pfumu masodi</para>
  <para style="r">(<ref loc="MAT 8:5-13">Matayi 8.5-13</ref> ; <ref loc="JHN 4:46-54">Yowani 4.46-54</ref>)</para>
  <para style="p">
    <verse number="1" style="v"/>Bu kamana kamba batu mambu maba yandi, Yesu wuyenda ku Kafalinawumi.</para>
  <para style="p">
    <verse number="2" style="v"/>Pfumu yimosi yi masodi wuba ayi mvikꞌandi wuba mu kimbevo, wuba nduka mu fua. Pfumu beni wuba zolanga ngolo mvika beni. <verse number="3" style="v"/>Bu kawa tsangu yi Yesu, buna pfumu beni yi masodi wumfidisila bakulutu ba Bayuda muingi banleba kiza belusa mvikꞌandi. <verse number="4" style="v"/>Bu batula vaba Yesu mbadi banleba :</para>
  <para style="p">—Niandi fueni wumvangila buawu. <verse number="5" style="v"/>Bila wunzolanga tsi etu ayi niandi veka wututungila nzo yi lukutukunu.</para>
  <para style="p">
    <verse number="6" style="v"/>Yesu wuyenda yawu. Buna weka nduka tula ku nzo, pfumu yi masodiwumfidisila bakundi bandi mu kunkamba :</para>
  <para style="p">—A pfumu, bika kuaku kiyamisa bila ndisi wufuana ko muingi ngeyo wukota mu nzoꞌama. <verse number="7" style="v"/>Diawu ndisi kuiza kudenginina ko minu veka vayi tuba kaka diambu dimosi buna kisadi kiama ma kibeluka. <verse number="8" style="v"/>Bila minu veka ndidi ku tsi luyalu lu bapfumu ayi mbeki masodi ma ndieta tumina. Minu kamba kuidi wumosi : “Yenda” makenda. Minu kamba kuidi wunkaka : “Yiza” makiea. Minu kamba kuidi mvikꞌama : “vanga diadi !”, balavanga diawu. <verse number="9" style="v"/>Yesu wusimina buwombo bu kawa mamu ma pfumu yi masodi. Buna wubaluka kuidi nkangu wuba kunlandakana ayi wutuba :</para>
  <para style="p">—Bukiedika ndikulukamba ndimueni ko, ka diambu ko mu Iseli, minu kinneni banga kiaki.</para>
  <para style="p">
    <verse number="10" style="v"/>Bamvuala mi pfumu masodi zivutuka kuawu kuna nzo, kuna yiyenda bata mvika beni mu buvini.</para>
  <para style="s1">Yesu wufulukisa ditoko</para>
  <para style="p">
    <verse number="11" style="v"/>Mu lumbu kilanda, Yesu wuyenda ku divula dimosi diba bantedilanga Nayini. Minlonguki miandi minlandakana va kimosi ayi nkangu wuwombo. <verse number="12" style="v"/>Bu katula va difula di divula, wudengana batu banata mvumbi ku nganda yidivula. Wuba muana wumosi kaka wu difuola. Nkangu wu wombo wu divula wuba yandi va kimosi. <verse number="13" style="v"/>Pfumu bu kamona difuola beni buna wummona kiadi ayi wunkamba :</para>
  <para style="p">—Bika dila.</para>
  <para style="p">
    <verse number="14" style="v"/>Bosi wufikama vaba kesi yi mvumbi ayi wutetika koko kuandi va mbata kesi beni. Bobo banata kesi batelama.</para>
  <para style="p">Buna wukamba :</para>
  <para style="p">—Ndikutumina, muana ditoko, telama kuaku !</para>
  <para style="p">
    <verse number="15" style="v"/>Zimbukila mutu wuba wufua wuvumbuka, wuvuanda ayi wutona yoluka. Yesu wumvana kuidi ngudi andi. <verse number="16" style="v"/>Babo bamona tsisi, bakembisa Nzambi ayi batuba :</para>
  <para style="p">—Mbikudi wunneni wututotukidi ayi Nzambi wizidi mu sadisa batu bandi.</para>
  <para style="p">
    <verse number="17" style="v"/>Tsangu yi nsamu wawu yitembakana mu Yuda dioso ayi mu bizunga bizungidila.</para>
  <para style="p">
    <verse number="18" style="v"/>Minlonguki mi Yowani mimana kamba Yowani mambu moso momo mavioka. Buna wutumisa minlonguki miandi miodi <verse number="19" style="v"/>ayi wuba fidisa kuidi Pfumu mu diambu banyuvula :</para>
  <para style="p">—Bukiedika kuandi ti ngeyo mutu wowo wufueti kuiza voti tufueti vingila wunkaka e ?</para>
  <para style="p">
    <verse number="20" style="v"/>Batu beni bayenda kuidi Yesu ayi bankamba :</para>
  <para style="p">—Yowani Mbotidi wututumini. Katu kembi tuyuvula : “ngeyo mutu wowo wufueti kuiza voti tufueti vingila wunkaka e ?”</para>
  <para style="p">
    <verse number="21" style="v"/>Muna thangu yina, Yesu wubelusa batu bawombo baba mu bimbevo ayi mu minsongo. Wubelusa batu bayamusu kuidi ziphevi zimbimbi ayi wuzibula meso ma baphofo bawombo. <verse number="22" style="v"/>Buna wukamba kuidi bobo bafidudu :</para>
  <para style="p">—Luvutuka kudi Yowani ayi lunkamba mambu momo lumueni ayi luwilu ; baphofo zilembu moni ; makoka malembu diati ; batu ba buazi balembu vedusu, batu bafua matu balembu wi, bafua balembu fuluka ; nsamu wumboti wulembu longu kuidi batu basukama. <verse number="23" style="v"/>Khini kuidi mutu wela manga zimbisa minu kiandi mu diambu diama.</para>
  <para style="p">
    <verse number="24" style="v"/>Bamvuala zi Yowani bu zivutuka, Yesu wubaka diluaku di yolukila mambuma Yowani kudi nkangu wu batu :</para>
  <para style="p">—Mbi biobi luyenda tala ku dikanga e ? Nti wufioti wulembu vevumunu kuidi phemo e ? <verse number="25" style="v"/>Vayi buna nani luyenda tale e ? Mutu wuvuata minledi mi kitoko e ? Tala batu bobo bamvuatanga minledi mi kitoko ayi banzingilanga mu zikhini mu zinzo zi mintinu bankalanga. <verse number="26" style="v"/>Vayi buna mbi luyenda tala e ? Mbikudi luyenda tala e ? Nyinga buawu kuandi vayi ndikulukamba ti niandi viokidi mbikudi. <verse number="27" style="v"/>Bila niandi wuyolukulu mu minkanda ti :</para>
  <para style="q1">
    <char style="qt">Tala mfidisidi mvualꞌala ku ntualꞌaku,</char></para>
  <para style="q1">
    <char style="qt">niandi wela kubika nzilꞌaku ku ntualꞌaku.</char></para>
  <para style="p">
    <verse number="28" style="v"/>Bukiedika ndikulukamba : mu batu boso bobo babutu kuidi baketo, kuidiko mutu wowo viokidi Yowani. Vayi wulutidi kefa mu kipfumu ki Diyilu wunlutidi.</para>
  <para style="r">(<ref loc="MAT 11:16-19">Matayi 11.16-19</ref>)</para>
  <para style="p">
    <verse number="29" style="v"/>—Batu boso bawa mambu momo ayi mimfutisi mi ziphaku, bazababusonga bu Nzambi bu babotoko kuidi Yowani. <verse number="30" style="v"/>Vayi Bafalisi ayi minlongi mi mina, bobo bamanga botoko kuidi niandi, va meso mawu baloza luzolo lu Nzambi.</para>
  <para style="p">
    <verse number="31" style="v"/>Banga banani ndenda dedikisa tsungi yayi e ? Yidedikini banga babani e ? <verse number="32" style="v"/>Yidedikini banga bana bafioti bavuedi va zandu ayi balembu kambasana bawu na bawu :</para>
  <para style="p">Beto tulusikidi nsioni<note caller="+" style="f"><char style="fr" closed="false">7.32 </char><char style="fq" closed="false">Nsioni</char><char style="fqa" closed="false"> : </char><char style="ft" closed="false">Minsekudi minkaka misadila siku bantedilanga mu kifalansi “flûte” tala Matayi 11.17.</char></note> vayi lusia kina ko. Tuyimbila minkunga mi mafua vayi lusia dila ko.</para>
  <para style="p">
    <verse number="33" style="v"/>Bila Yowani wuyiza, kasia dia mampa ko ayi kasia nua vinu ko. Vayi lukamba : “Pheve yibmimbi yidi yandi.”</para>
  <para style="p">
    <verse number="34" style="v"/>Muana mutu wuyiza ; wundia, wunua ayi luntuba : “Niandi nzuna kadi ayi kolu mbungu ; nkundi mimfutisi mi ziphaku ayi bankua masumu.”</para>
  <para style="p">
    <verse number="35" style="v"/>Vayi nduenga yimmonikanga yisonga mu nzila yi bana bandi.</para>
  <para style="s1">Yesu ayi nsumuki wu nketo</para>
  <para style="p">
    <verse number="36" style="v"/>Mfalisi wumosi wuleba Yesu mu dia yandi va meza. Yesu wuyenda ku nzoꞌandi ayi wuvuanda va meza. <verse number="37" style="v"/>Zimbukila va totuka nketo wumosi wu divula, wuba nsumuki. Wuzaba ti Yesu vuendi va meza ku nzo yi Mfalisi buna wunata bungu ki wala malasi, bungu beni kivangulu mu ditadi di alabatele<note caller="+" style="f"><char style="fr" closed="false">7.37 </char><char style="ft" closed="false">Tala Matayi 26.7 ; Malako 14.3.</char></note>. <verse number="38" style="v"/>Wutelama ku mbusa malu mandi. Wuba dila ayi matsuela mandi mabua mu malu ma Yesu. Buna wufiona mawu mu zitsuki ziandi. Wufifa malu mandi besi ayi wufukudila mawu malasi.</para>
  <para style="p">
    <verse number="39" style="v"/>Bu kamona bobo, Mfalisi wowo wutumisa Yesu wuniunguta : enati bukiedika mutu wawu mbikudi nginu bakudingi nani nketowowo wulembu nsimbi nani ayi buevi kadidi ; bila nkento nkua masumu.</para>
  <para style="p">
    <verse number="40" style="v"/>Yesu wunkamba mu mbembo yingolo :</para>
  <para style="p">—A Simoni, diambu didi yama di kukamba.</para>
  <para style="p">Buna Mfalisi wumvutudila ti :</para>
  <para style="p">—A nlongi, tuba kuaku !</para>
  <para style="p">
    <verse number="41" style="v"/>Buna Yesu wunkamba ti :</para>
  <para style="p">—Vaba mutu wumosi wudevisa zimbongo kuidi batu buadi. Wutheti wudeva zikhama zitanu zi denali<note caller="+" style="f"><char style="fr" closed="false">7.41 </char><char style="fq" closed="false">Denali</char><char style="fqa" closed="false"> : </char><char style="ft" closed="false">kimosi kidedakana mu mfutu wu lumbu kimosi wu kisadi kinsalanga mu ndima.</char></note> bosi wummuandi wudeva makumatanu. <verse number="42" style="v"/>Sumbu bawu buadi basia ba ko zimbongo zikumvutudila, buna wubalemvukila. Mu mpila yaku, mu bawu buadi ; nani wela luta kunzola e ?</para>
  <para style="p">
    <verse number="43" style="v"/>Simoni wuvutula :</para>
  <para style="p">—Minu mbueni Mutu wowo wuba pholo yinneni.</para>
  <para style="p">Buna Yesu wunkamba :</para>
  <para style="p">—Bukiedika kuaku tubidi.</para>
  <para style="p">
    <verse number="44" style="v"/>Bosi wubaluka kuidi nketo ayi wukamba kuidi Simoni :</para>
  <para style="p">—Mueni nketo wawu e ? Mu thangu khotidingi mu nzoꞌaku, wusia kundatinanga ko nlangu mu diambu ndisukula malu. Vayi niandi bodisidingi malu mama mu matsuela mandi ayi fioniningi mawu mu zitsuki ziandi. <verse number="45" style="v"/>Wusia ku mfifanga besi ko vayi tona buna khotidingi, niandi kakadi vonga mu lembu kafifanga malu mama bibesi. <verse number="46" style="v"/>Wusia dukulanga ko mafuta ku ntu ama vayi niandi dukudingimalasi mu malu mama. <verse number="47" style="v"/>Diawu ndikukambila ti masumu mawombo momo mabedi yandi malemvokolobila wumonisina luzolo luwombo. Vayi mutu wowo beta lemvukila fioti, niandi mamvandi fioti kaka keti zodila.</para>
  <para style="p">
    <verse number="48" style="v"/>Bosi wukamba nketo :</para>
  <para style="p">—Masumu maku malemvukulu.</para>
  <para style="p">
    <verse number="49" style="v"/>Batu bobo baba yandi va meza bakambasana bawu na bawu ti : “Buna nani mutu wawu wulemvukila masumu ?”</para>
  <para style="p">
    <verse number="50" style="v"/>Vayi Yesu wukamba nketo :</para>
  <para style="p">—Minu kiaku kivukisidi ; yenda mu ndembama !</para>
  <chapter number="8" style="c"/>
  <para style="s1">Batu bobo baba landakananga Yesu</para>
  <para style="p">
    <verse number="1" style="v"/>Bosi Yesu wuyenda mu mavula ayi mu mala mu yamikisa ayi mu samuna Nsamu Wumboti wu Kipfumu ki Nzambi. <verse number="2" style="v"/>Kumi bamvuala buadi banlandakana va kimosi ayi ndambu baketo bobokabelusa bu bayamusu kuidi ziphevi zimbimbi ayi bobo kabelusa mu zimpasi. Baketo beni bawu baba : Maliya baba ntedilanga Maliya muisi Mangadala<note caller="+" style="f"><char style="fr" closed="false">8.2 </char><char style="fq" closed="false">Mangadala</char><char style="fqa" closed="false"> : </char><char style="ft" closed="false">buala buidi ku disimu di wesite di mbu wu Ngalili.</char></note>. Mu niandi katotula ziphevi tsambudi zimbimbi, <verse number="3" style="v"/>Zana nketo Suza mutu wuba lundanga bima bi Elode, Suzani ayi bawombo bankaka baba kunsadisanga mu bima biawu.</para>
  <para style="s1">Nongo yi nkuni</para>
  <para style="r">(<ref loc="MAT 13:1-9">Matayi 13.1-9</ref> ; <ref loc="MRK 4:1-9">Malako 4.1-9</ref>)</para>
  <para style="p">
    <verse number="4" style="v"/>Nkangu wuwombo wu batu wuyiza kutakana. Batu beni batotukila mu mavula mavombo. Buna Yesu wuba samunia nongo yayi :</para>
  <para style="p">
    <verse number="5" style="v"/>—Nkuni wumosi wuyenda ku muanga mbongo andi. Mu thangu kaba muanga mbongo andi<note caller="+" style="f"><char style="fr" closed="false">8.5 </char><char style="ft" closed="false">Bayuda baba kifu ki muanganga zitheti mu ntangu yi kuna.</char></note>, ndambu yi zitheti yibua mu ndambu yi nzila. Batu badiatila ziawu ayi zinuni zidoda ziawu. <verse number="6" style="v"/>Ndambu yinkaka yi zitheti yibua va matadi. Bu zimena, zivika yuma bilavasia ba mbozi ko. <verse number="7" style="v"/>Zinkaka zibua va zitsendi. Zitsendi ziyunduka va kimosi ayi mintuidilavayi zitsendi zifietikisa miawu. <verse number="8" style="v"/>Vayi zinkaka zibua va ntoto wumboti. Zimena ayi zibuta makundi. Kadika luteti lubuta khama yinkaka yi zitheti.</para>
  <para style="p">Buna katuba mambu momo, wuyamikina :</para>
  <para style="p">—Woso widi matu ma wila buna bika kawa.</para>
  <para style="r">(<ref loc="MAT 13:10-13">Matayi 13.10-13</ref> ; <ref loc="MRK 4:10-12">Malako 4.10-12</ref>)</para>
  <para style="p">
    <verse number="9" style="v"/>Minlonguki miandi minyuvula tsundu yi nongo yoyi.</para>
  <para style="p">
    <verse number="10" style="v"/>Buna wuba kamba :</para>
  <para style="p">—Beno lutambula diluaku di zabila matsueki ma Kipfumu ki Nzambi vayi kuidi bankaka mambu mama mafueti yolokolo mu zinongo muingi ka diambu kobalembu tadi vayi bakadi mona ; ka diambu ko balembu wa vayi balendi sudika ko.</para>
  <para style="r">(<ref loc="MAT 13:18-23">Matayi 13.18-23</ref> ; <ref loc="MRK 4:13-20">Malako 4.13-20</ref>)</para>
  <para style="p">
    <verse number="11" style="v"/>—Luwa tsundu yi nongo yayi : mbongo yawu mambu ma Nzambi <verse number="12" style="v"/>Mu ndambu nzila yidi batu beti wanga mambu ma Nzambi vayi satana wunkuizanga ayi wunzionanga mawu mu mintima miawu mu diambu di kuba kandika babika wilukila muingi bedi vuka.</para>
  <para style="p">
    <verse number="13" style="v"/>“Mbongo yibua va matadi” yidi batu beti wanga mambu ma Nzambiayi beti tambulanga mawu mu khini vayi basiko mianzi. Minu kiawu kizingilanga ko. Mu thangu yi thotolo bavika kukitabilanga.</para>
  <para style="p">
    <verse number="14" style="v"/>“Mbongo yibua va zitsendi” yidi batu bobo bawa mambu ma Nzambi ayi bayenda kuawu. Vayi bafietukusu mu diambu di mayindu, bamvuama ayi makhini ma luzingu. Babutanga ko mimbutu milenda yela.</para>
  <para style="p">
    <verse number="15" style="v"/>Bosi “mbongo yibua va ntoto wumbote” yidi batu bobo bawa mambuma Nzambi, balunda mawu mu ntima wukambulu mayuya ayi wumbote. Bawu bambutanga mimbutu bu bavibididi.</para>
  <para style="s1">Nongo yi muinda</para>
  <para style="r">(<ref loc="MRK 4:21-25">Malako 4.21-25</ref>)</para>
  <para style="p">
    <verse number="16" style="v"/>—Mutu bu kalemisini muinda, kalendi kuwufukidila nzungu kovoti kuwutula ku tsi mbuka ; vayi va yilu meza kafueti wutula mu diambu di bobo bankota bamona kiezila. <verse number="17" style="v"/>Bila mamo masuama mafueti ba va kiesila ; mamo masueku mafueti zabakana ayi totuka va nganda.</para>
  <para style="p">
    <verse number="18" style="v"/>Diawu lulubuka mu mpila lulembu wila bila bela buela vana kuidi mutu wowo beki vayi kudi mutu wowo kambulu bela kunziona, ka diambu ko, biobi kambanza ti bidi yandi.</para>
  <para style="s1">Dikanda dikiedika di Yesu</para>
  <para style="r">(<ref loc="MAT 12:46-50">Matayi 12.46-50</ref> ; <ref loc="MRK 3:31-35">Malako 3.31-35</ref>)</para>
  <para style="p">
    <verse number="19" style="v"/>Ngudi yi Yesu ayi bakhomba bandi bayiza kuidi niandi vayi basianunga ko fikama va kaba mu diambu di nkangu wu batu. <verse number="20" style="v"/>Buna bankamba :</para>
  <para style="p">—Ngudi aku ayi bakhomba ziaku badi ku nganda ayi batidi kumona.</para>
  <para style="p">
    <verse number="21" style="v"/>Yesu wuba vutudila :</para>
  <para style="p">—Bobo beti wanga mambu ma Nzambi ayi bansadilanga mawu bawu ngudiama ayi bakhomba ziama.</para>
  <para style="s1">Yesu viatukidi vuka mu ngolo</para>
  <para style="r">(<ref loc="MAT 8:23-27">Matayi 8.23-27</ref> ; <ref loc="MRK 4:35-41">Malako 4.35-41</ref>)</para>
  <para style="p">
    <verse number="22" style="v"/>Lumbu kimosi Yesu wukuma mu nlungu va kimosi ayi minlongukimiandi, buna wuba kamba :</para>
  <para style="p">—Bika tusabukanu ku disimu dinkaka di mbu.</para>
  <para style="p">Buna batula ku ngingi nlangu. <verse number="23" style="v"/>Bu baba vuila, Yesu wuleka tulu. Zimbukila vuka kimosi kingolo kitonamu mbu, nlangu wutona wala mu nlungu ayi mu ziphasi miba.</para>
  <para style="p">
    <verse number="24" style="v"/>Minlonguki mifikama vaba Yesu, minkotula mu yamikina :</para>
  <para style="p">—A nlongi, A nlongi tueka fua !</para>
  <para style="p">Wukotuka ayi wutemina vuka ayi mayo ma mbu. Buna biawu bilembama ayi ndembama yivutuka. <verse number="25" style="v"/>Buna wukamba minlonguki miandi :</para>
  <para style="p">—A kuevi kuidi minu kieno e ?</para>
  <para style="p">Vayi bawu bamona tsisi ayi basimina. Ayi bayuvasana bawu na bawu ti :</para>
  <para style="p">—Buna nani niawu wuntumina vuka ayi nlangu, ayi biawu binkutumukina e ?</para>
  <para style="s1">Yesu viatukidi ziphevi zimbimbi mu ngolo</para>
  <para style="r">(<ref loc="MAT 8:28-34">Matayi 8.28-34</ref> ; <ref loc="MRK 5:1-20">Malako 5.1-20</ref>)</para>
  <para style="p">
    <verse number="26" style="v"/>Batula mu zunga ki basi Ngalasa<note caller="+" style="f"><char style="fr" closed="false">8.26 </char><char style="fq" closed="false">Ngalasa</char><char style="fqa" closed="false"> : </char><char style="ft" closed="false">Minsekudi minkaka misonika “Zunga ki basi Ngadala”, minkaka misonika “zunga ki basi Ngelengesi”. Tala Matayi 8.28 ; Malako 5.1.</char></note>, kitalani ayi ngalili <verse number="27" style="v"/>Yesu bu kakuluka va disimu buna mutu wumosi muisi divula beniwuba ayi ziphevi zimbimbi tona thama wuyiza kundengana. Pheni nkua kaba kibanga ; kaba vuandanga ko mu nzo vayi ku biziami kaba vuandanga. <verse number="28" style="v"/>Bu kamona Yesu, wubua va ntualꞌandi ayi wutuba mu mbembo yi ngolo :</para>
  <para style="p">—A diambu mbi tuidi betu yaku, ngeyo muana Nzambi yizangama e ? Wundemvukila, kadi kundiamisa.</para>
  <para style="p">
    <verse number="29" style="v"/>Wutuba bobo mu diambu Yesu wutumina mpeve yimbimbi yitotuka mu mutu wowo. Bila tona thama, mpeve beni yimbila. Buna mutu beni baba kunkanganga ayi kunkebilanga mu zisieni ayi bisengo mu malu vayi wuba kubi tabunanga ayi mpeve yimbimbi yiba kunnatanga mu bibuangu bisuama.</para>
  <para style="p">
    <verse number="30" style="v"/>Yesu wunyuvula :</para>
  <para style="p">—Dizina diaku nani e ?</para>
  <para style="p">Niandi wuvutula :</para>
  <para style="p">—Lengio. Bila ziphevi ziwombo zimbimbi zikota mu mutu beni.</para>
  <para style="p">
    <verse number="31" style="v"/>Ziphevi zimbimbi beni zileba Yesu muingi kabika kuba tuma benda ku diyenga. <verse number="32" style="v"/>Nkangu wu zingulu wuba dia vana mbata mongo. Ziphevi zimbimbizileba Yesu muingi zikota mu zingulu beni. Buna wuba vana minsua. <verse number="33" style="v"/>Ziphevi zimbimbi zitotuka mu mutu ayi zikota mu zingulu. Muna yina thangu nkangu wu zingulu wunengumuka mu mongo nate ziyiza bua mu mbu. Buna zidiama.</para>
  <para style="p">
    <verse number="34" style="v"/>Mu thangu minsungi mi zingulu mimona mambu momo mavioka, mitina ayi miyenda kamba mambu beni ku divula ayi mu zitsola. <verse number="35" style="v"/>Batu bayiza tala mambu momo mavioka. Bayiza vaba Yesu ayi bamona mutuwowo wutotulu ziphevi zimbimbi buna kavuendi va malu ma Yesu. Wuvuata minledi ayi diela diandi diduka. Buna bamona boma. <verse number="36" style="v"/>Batu bobo bamona mambu beni baba kamba buevi bu vukila mutu wowo wuyamusu kuidi ziphevi zimbimbi.</para>
  <para style="p">
    <verse number="37" style="v"/>Vana vawu batu ba zunga ki Ngelasa bu bamona boma bu ngolobuna baleba Yesu kabotuka mu zunga kiawu. Niandi wukuma mu nlungu ayi wuvutuka. <verse number="38" style="v"/>Mutu wowo wukulu mu ziphevi zimbimbi wuleba Yesu muingi kanlandakanavayi Yesu wumvutula ayi wunkamba :</para>
  <para style="p">
    <verse number="39" style="v"/>—Vutuka ku nzoꞌaku ayi samuna mambu moso Nzambi kavangidi. Buna mutu beni wuyenda, wuyemikisa, mu divula dioso, mambu Yesu kamvangila.</para>
  <para style="s1">Yesu wuviatuka bimbevo ayi lufua mu ngolo</para>
  <para style="r">(<ref loc="MAT 9:18-26">Matayi 9.18-26</ref> ; <ref loc="MRK 5:21-43">Malako 5.21-43</ref>)</para>
  <para style="p">
    <verse number="40" style="v"/>Bu kavutuka, nkangu wu batu wuyakula Yesu bila batu boso baba kumvingila. <verse number="41" style="v"/>Tala mutu wumosi dizina diandi Yayilusi<note caller="+" style="f"><char style="fr" closed="false">8.41 </char><char style="ft" closed="false">Minsekudi minkaka misonika Yayilo va buangu ki Yayilusi. Tala Malako 5.22.</char></note>. Niandi wuba pfumu yi nzo yi lukutukunu, wuyiza ayi wubua va malu ma Yesu, wunleba mu diambu kiza ku nzo andi <verse number="42" style="v"/>bila muanꞌandi wumosi kaka wunketo, wuba nduka-nduka kumi mimvu miodi wuba nduka mu fua. Bu kaba kuenda vayi nkangu wu batu wumfietikisa.</para>
  <para style="p">
    <verse number="43" style="v"/>Nketo wumosi wuba kimbevo kiviokanga menga ; kumi mimvu miodi kabedila kimbevo beni ayi wumana fukisa bima biandi bioso kuidi minganga<note caller="+" style="f"><char style="fr" closed="false">8.43 </char><char style="ft" closed="false">Wumana fukisa bima biandi bioso mu diambu di futa minganga : mambu mama masi ko mu minkanda minkaka.</char></note>. Vayi kadi munganga wumosi kasia nunga ko mu kumbelusa. <verse number="44" style="v"/>Wufikama ku manima ma Yesu ayi wusimba tsongi nledi andi. Vana vawu menga makangama.</para>
  <para style="p">
    <verse number="45" style="v"/>Buna Yesu wuyuvula :</para>
  <para style="p">—Nani wutsimbidi. Baboso bamanga kuawu kikinina. Diawu Piela kankambila va kimosi ayi bobo baba yandi : A Nlongi, nkangu wu batu wuzungididi ayi wufietikisidi ku zindambu zioso.</para>
  <para style="p">
    <verse number="46" style="v"/>Vayi niandi wuvutula :</para>
  <para style="p">—Mutu wumosi wutsimbidi bila nzebi ti lulendo lutotukidi mu munu.</para>
  <para style="p">
    <verse number="47" style="v"/>Nketo beni bu kamona ti kalendi suama ko, buna, wuyiza ayi lunkuku, wufukama va malu ma Yesu. Wusudikisa va ntuala wu batu boso bila kiokikansimbila ayi buevi kabelukididi.</para>
  <para style="p">
    <verse number="48" style="v"/>Yesu wunkamba :</para>
  <para style="p">—A muanꞌama wunketo, minu kiaku kivukisidi, yenda mu ndembama.</para>
  <para style="p">
    <verse number="49" style="v"/>Buna kamanisini ko tuba, mutu wuba kuidi pfumu nzo yilukutukunu wuyiza ayi wunkamba :</para>
  <para style="p">—Muanꞌaku wunketo fuidi, bika buela yamisa nlongi.</para>
  <para style="p">
    <verse number="50" style="v"/>Yesu bu kawa bobo, wukamba Yayilusi ti :</para>
  <para style="p">—Bika mona boma vayi wilukila kaka bila muanꞌaku wunketo wela beluka.</para>
  <para style="p">
    <verse number="51" style="v"/>Bu katula ku nzo, wukandika batu boso babika kota mu nzobotula kaka Piela, Yowani, Zaki ayi dise ayi ngudi yi muana ndumba. <verse number="52" style="v"/>Batu boso badila ayi banionga mu diambu diandi ayi wuba kamba :</para>
  <para style="p">—Bikanu dila bila kadi fua ko, tulu tuandi kalekidi.</para>
  <para style="p">
    <verse number="53" style="v"/>Batu baba kunsekinina bila bazabati fuidi. <verse number="54" style="v"/>Buna Yesu wusimba koko ku muana ndumba ayi wutuba mu mbembo yingolo :</para>
  <para style="p">—Muanꞌama, telama kuaku.</para>
  <para style="p">
    <verse number="55" style="v"/>Buna wufuluka ayi wutelama ; Yesu wuvana minsua mu diambu bamvana bidia. <verse number="56" style="v"/>Zimbuta zi muana ndumba zisimina. Yesu wuba kandika babika kambakadi kuidi mutu wumosi mambu maviokidi.</para>
  <chapter number="9" style="c"/>
  <para style="s1">Yesu wutuma mimvuala kumi mimiodi</para>
  <para style="r">(<ref loc="MAT 10:1-9">Matayi 10.1-9</ref>,<ref loc="MAT 10:11-14">11-14</ref> ; <ref loc="MRK 6:7-13">Malako 6.7-13</ref>)</para>
  <para style="p">
    <verse number="1" style="v"/>Yesu wukutikisa kumi mimvuala miodi ayi wuba vana lulendo ayi luyalu lu totudila ziphevi zioso zimbimbi ayi lubelusila bambevo. <verse number="2" style="v"/>Bosi wuba tuma benda yamikisa luyalu lu Nzambi ayi wuba tuma babelusa bambevo. <verse number="3" style="v"/>Wuba vana zithumunu ziazi :</para>
  <para style="p">—Kadi nata kadi kiasa mu nzila : kadi nata nkawa, kadi tsaku, kadi khuta, kadi zimbongo. Kadi mutu kanata kikhutu kiviakisa. <verse number="4" style="v"/>Yoso nzo luela kota buna luvuanda muna nate luela botuka va divula beni. <verse number="5" style="v"/>Enati bamengi kulutambula buna mu thangu luela totuka mu divula beni, buna luba kukumuna mbungi-mbungi yi malu meno muingi kiba kimbangi kuidi bawu.</para>
  <para style="p">
    <verse number="6" style="v"/>Buna miyenda. Midiengila mu mala moso. Milonga nsamu Wumbote ayi mibelusa bambevo mu bibuangu bioso.</para>
  <para style="s1">Elode wukiyamisa</para>
  <para style="r">(<ref loc="MAT 14:1-2">Matayi 14.1-2</ref> ; <ref loc="MRK 6:14-16">Malako 6.14-16</ref>)</para>
  <para style="p">
    <verse number="7" style="v"/>Nyadi<note caller="+" style="f"><char style="fr" closed="false">9.7 </char><char style="fq" closed="false">Nyadi</char><char style="fqa" closed="false"> : </char><char style="ft" closed="false">voti nguvelinele</char></note> Elode wawu zitsangu zi mambu mamo mavioka, wukiyamisangolo. Bila bankaka batuba : “Yowani niandi wufulukidi mu bafua !” <verse number="8" style="v"/>Vayi bankaka : “Eli niandi wumonikini.” Vayi bankaka “Niandi widi mbikudi wumosi mu mimbikudi mikhulu, niandi fulukidi.”</para>
  <para style="p">
    <verse number="9" style="v"/>Vayi Elode wuba tuba :</para>
  <para style="p">—Keti minu veka ndizengisa Yowani ntu ! Vayi buna nani mutuwowo, ndilembu wilanga mambu momo ?</para>
  <para style="p">Buna wutomba nzila mu kummona.</para>
  <para style="s1">Yesu wudikila mili tanu yi babakala</para>
  <para style="r">(<ref loc="MAT 14:13-21">Matayi 14.13-21</ref> ; <ref loc="MRK 6:33-44">Malako 6.33-44</ref> ; <ref loc="JHN 6:1-15">Yowani 6.1-15</ref>)</para>
  <para style="p">
    <verse number="10" style="v"/>Mimvuala mivutuka ayi mivumbudila Yesu kipholo ki mamo mivanga ; wuba nata va lutengo ku ndambu divula dibeti tedila Betisayida. <verse number="11" style="v"/>Vayi nkangu wu batu bu bazaba nsamu beni, buna banlandakana. Yesu wuba yakula, wuba yolukila nsamu wu kipfumu ki Nzambi ayi wu belusa batu baba tsatu yi belusu.</para>
  <para style="p">
    <verse number="12" style="v"/>Buisi buna bueka yila, kumi mimvuala miodi va kaba ayi minkamba :</para>
  <para style="p">—Vutula nkangu wu batu muingi benda mu mala ayi mu zitsola zifikimini mu diambu babaka bidia ayi minleku bila va buangu kikambulu batu tuidi.</para>
  <para style="p">
    <verse number="13" style="v"/>Vayi Yesu wuba kamba :</para>
  <para style="p">—Luba vananu beno veka bidia. Vayi bawu bavutula :</para>
  <para style="p">—Mampa matanu kaka madi yeto ayi zimbizi zizole zi nlangu. Mananga tidi beto veka tuenda sumbi bidia mu diambu di batu boso baba e ?</para>
  <para style="p">
    <verse number="14" style="v"/>Bila nduka-nduka mili tanu yi babakala<note caller="+" style="f"><char style="fr" closed="false">9.14 </char><char style="ft" closed="false">Bayuda baba kifu kitanganga kaka babakala, baba tanganga ko baketoayi bana balezi. Tala Matayi 14.21 ; Malako 6.44.</char></note> yiba vana.</para>
  <para style="p">Yesu wukamba minlonguki miandi :</para>
  <para style="p">—Luba vuandisa mu makabu ma makumatanu ma batu. <verse number="15" style="v"/>Buawu mivanga ayi mivuandisa batu boso. <verse number="16" style="v"/>Buna Yesu wubonga mampa beni matanu ayi zimbizi beni zizole zi nlangu. Wumvumbula meso ku Yilu, wusakumuna mawu bosi wubukuna mawuayi wuvana mawu minlonguki miandi mu diambu bakabudila nkangu wu batu. <verse number="17" style="v"/>Bawu boso badia ayi bayukuta. Mu bitini bisiadidila, batota kumi bipani biodi.</para>
  <para style="s1">Piela wutelimina Yesu kimbangi</para>
  <para style="r">(<ref loc="MAT 16:13-21">Matayi 16.13-21</ref> ; <ref loc="MRK 8:27-31">Malako 8.27-31</ref>)</para>
  <para style="p">
    <verse number="18" style="v"/>Lumbu kimosi Yesu kaba sambila va lutengu, minlonguki miandi miba yandi va kimosi. Buna wuba yuvula :</para>
  <para style="p">—Buevi batu beti tubanga ; minu ndidi nani e ?</para>
  <para style="p">
    <verse number="19" style="v"/>Minlonguki mimvutudila :</para>
  <para style="p">—Bankaka beta tuba widi Yowani Mbotikii ; bankaka Eli ; bankakabeta tuba widi wumosi mu mimbikudi mi tsi khulu wufulukidi.</para>
  <para style="p">
    <verse number="20" style="v"/>Buna wuba yuvula :</para>
  <para style="p">—Vayi benu veka, lueta tuba ti minu ndidi nani e ?</para>
  <para style="p">Buna Piela wumvutudila :</para>
  <para style="p">—Ngeyo widi Klisto, wu Nzambi.</para>
  <para style="p">
    <verse number="21" style="v"/>Buna Yesu wuba kamba :</para>
  <para style="p">—Lubika kamba mambu mama kadi kuidi mutu wumosi.</para>
  <para style="p">
    <verse number="22" style="v"/>Buna wubuela diaka :</para>
  <para style="p">—Muana Mutu kafueti mona ziphasi ziwombo ayi bakulutu ba batu, bapfumu zi zinganga ayi minlongi mi mina miela kunloza. Wela vondu vayi wela fuluka mu lumbu kintatu.</para>
  <para style="s1">Buevi bu landikinina Yesu</para>
  <para style="r">(<ref loc="MAT 16:24-28">Matayi 16.24-28</ref> ; <ref loc="MRK 8:34-9:1">Malako 8.34–9.1</ref>)</para>
  <para style="p">
    <verse number="23" style="v"/>Buna wukamba batu boso ti :</para>
  <para style="p">—Enati mutu tidi kundandakana buna kafueti kukizimbakana niandi veka vayi kabonga dikulusi diandi kadika lumbu ayi kandandakana. <verse number="24" style="v"/>Bila woso tidi keba luzingu luandi wela luzimbisa vayi wosowela luzimbisa mu diambu diama, buna wela luvukisa. <verse number="25" style="v"/>Enati mutu beki ntoto wumvimba vayi wukizimbisidi voti wukibivisidiniandi veka, buna ndandu mbi kambaka e ? <verse number="26" style="v"/>Enati mutu wumfuididi tsoni voti fuidi tsoni mu diambu di mambu mama, buna Muana mutu wela kumfuila tsoni bu kela kuizila mu nkembuꞌandi, mu nkembo wu Tata ayi wu zimbasi zinlongo. <verse number="27" style="v"/>Bukiedika ndikulukamba ti batu bankaka badi vava balendi ba fuako nate bela mona kipfumu ki Nzambi.</para>
  <para style="s1">Yesu wukituka</para>
  <para style="r">(<ref loc="MAT 17:1-8">Matayi 17.1-8</ref> ; <ref loc="MRK 9:2-8">Malako 9.2-8</ref>)</para>
  <para style="p">
    <verse number="28" style="v"/>Dinana di bilumbu bu bivioka, landila mambu momo, Yesu wubonga Piela, Yowani ayi Zaki ayi wuyenda ku mbata mongo mu kuenda sambila.</para>
  <para style="p">
    <verse number="29" style="v"/>Mu thangu kaba sambila, zizi kiandi kikituka, minledi miandimieka miphembi dio lio, milezama banga lusiemo. <verse number="30" style="v"/>Batu buadi baba solula yandi : Moyize ayi Eli. <verse number="31" style="v"/>Mu bawu mu monika nkembo. Bayolukila lufua lolo kela dukisa ku Yelusalemi.</para>
  <para style="p">
    <verse number="32" style="v"/>Piela ayi bakundi bandi buadi baba baleka. Mu thandu bakotuka, bamona nkembo wu Yesu ayi bamona batu beni baba buadi baba yandi.</para>
  <para style="p">
    <verse number="33" style="v"/>Mu thangu batu beni baba nduka vambana ayi Yesu, Piela wunkamba :</para>
  <para style="p">—Pfumu, bulutidi mboti tukala kuetu vava. Tueka tunga zinzozitatu zikapu : yimosi mu diambu diaku, yimosi mu diambu di Moyize, yimosi mu diambu di Eli.</para>
  <para style="p">Vayi kasia zaba ko mambu momo katuba.</para>
  <para style="p">
    <verse number="34" style="v"/>Buna wukidi tubi, dituti dimosi diyiza ayi diba fukidila. Buna minlonguki mimona tsisi mu thangu mikota mu dituti.</para>
  <para style="p">
    <verse number="35" style="v"/>Buna mbembo yitotuka mu dituti beni yiwakana :</para>
  <para style="p">—Niandu niandi Muanꞌama wundisobula, lunwila !</para>
  <para style="p">
    <verse number="36" style="v"/>Mbembo yoyo bu yiwakana, Yesu niandi veka wusiala. Vayi bawu baba dio sui ; Mu bilumbu bina basia yolukila ko kadi kuidi mutu wumosi mambu momo bamona.</para>
  <para style="s1">Yesu wubelusa muana wuba mpeve yimbimbi</para>
  <para style="r">(<ref loc="MAT 17:14-18">Matayi 17.14-18</ref> ; <ref loc="MRK 9:14-27">Malako 9.14-27</ref>)</para>
  <para style="p">
    <verse number="37" style="v"/>Mu lumbu kilanda bu baba kuluka mongo, nkangu wu batu wuyiza dengana Yesu. <verse number="38" style="v"/>Muna nkangu beni mutotukila mutu wumosi wuyamikina :</para>
  <para style="p">—A Nlongi, ndikuleba, tala muanꞌama wubakala. Wawu kaka muana widi yama. <verse number="39" style="v"/>Mpeve yawu kumbuila, buna muana wunyamikinanga. Mpeve beni yinkuntutumunanga, yikuntotulanga difulu ayi bu yimeni kumvongisa bunabosi yinkumbikanga. <verse number="40" style="v"/>Ndebidingi minlonguki miaku muingi miyitotula vayi misi nunganga ko.</para>
  <para style="p">
    <verse number="41" style="v"/>Buna Yesu wuvutula :</para>
  <para style="p">—Tsungi yikambulu minu ayi yimbimbi ! Zithangu zikua ndielakadilanga yeno diaka va kimosi ? Zithangu zikua ndiela buela kangilanga ntima mu bila kieno e ? Buna wukamba mutu beni ti :</para>
  <para style="p">—Tuala muanꞌaku vava !</para>
  <para style="p">
    <verse number="42" style="v"/>Mu thangu muana kaba fikama, mpeve yimbimbi yinlumba va ntotoayi yitona kuntutumuna ngolo. Buna Yesu wutemina mu kingolo mpeveyimbimbi. Buna wubelusa muana wubakala ayi wutambika wawu kuidi Siandi. <verse number="43" style="v"/>Babo basimina mu diambu di bunneni bu Nzambi.</para>
  <para style="s1">Yesu wubuela wuyolukila lufua luandi.</para>
  <para style="r">(<ref loc="MAT 17:22-23">Matayi 17.22-23</ref> ; <ref loc="MRK 9:30-32">Malako 9.30-32</ref>)</para>
  <para style="p">Buna babo bakidi simina mu diambu di mambu moso momo Yesu kaba vanganga, buna wukamba minlonguki miandi :</para>
  <para style="p">
    <verse number="44" style="v"/>—Lulunda bumbote mama luwilu bila Muana Mutu weka yekulu mu mioko mi batu.</para>
  <para style="p">
    <verse number="45" style="v"/>Vayi minlonguki misia sudika ko mambu momo. Baba suekila tsundu yi mambu beni mu diambu mibika sudika. Ayi mimona tsisi mu yuvula tsunduyi mambu momo.</para>
  <para style="s1">Nani lutidi munneni mu kipfumu ki Diyilu</para>
  <para style="r">(<ref loc="MAT 18:1-5">Matayi 18.1-5</ref> ; <ref loc="MRK 9:33-37">Malako 9.33-37</ref>)</para>
  <para style="p">
    <verse number="46" style="v"/>Ziphaka zitotuka mu bawu na bawu mu diambu di zaba nani lutidi munneni. <verse number="47" style="v"/>Yesu bu kazaba mayindu mawu ma mintima miawu, wubonga muanalezi, wuntedimisa va ndambu andi <verse number="48" style="v"/>ayi wuba kamba :</para>
  <para style="p">—Woso mutu wunyakula muana wawu mu dizina diama buna minu kuandi kayakudi. Ayi woso wundiakudi buna yakudi diaka mutu wowo wuntuma. Bila woso lutidi keva mu beno, buna niandi lutidi munneni.</para>
  <para style="r">(<ref loc="MRK 9:38-40">Malako 9.38-40</ref>)</para>
  <para style="p">
    <verse number="49" style="v"/>Buna Yowani wunkamba :</para>
  <para style="p">—A nlongi, tumueningi mutu wumosi wulembu totulanga ziphevizimbimbi mu dizina diaku. Vayi tunkandikidingi bila kadiatanga yetu va kimosi ko.</para>
  <para style="p">
    <verse number="50" style="v"/>Vayi Yesu wumvutudila ti :</para>
  <para style="p">—Lubika kunkandika bila woso kambulu bumbeni kudi beno buna ku ndambu eno kadi.</para>
  <para style="ms1">YESU WUYENDA KU YELUSALEMI</para>
  <para style="s1">Basia tambulu ko ku Samali</para>
  <para style="p">
    <verse number="51" style="v"/>Thangu yoyi Yesu kafueti kuendila ku diyilu bu yifuana, bunawubaka lukanu lu kuenda ku Yelusalemi. <verse number="52" style="v"/>Wufidisa mimvuala ku ntualꞌandi. Buna miyenda mikota mu buala bumosi bu Samali mu diambu minkubikila nleko. <verse number="53" style="v"/>Vayi basi Samali bamanga ku ntambula bila ku Yelusalemi kaba kuenda. <verse number="54" style="v"/>Minlonguki miandi, Zaki ayi Yowani, bu mimona bobo, mituba :</para>
  <para style="p">—Pfumu, tidi tutumina mbazu, yintotukila ku diyilu, yibuila batu baba muingi yiba yoka ?</para>
  <para style="p">
    <verse number="55" style="v"/>Vayi Yesu wubaluka ayi wuba temina.</para>
  <para style="p">
    <verse number="56" style="v"/>Buna bayenda ku buala bunkaka.</para>
  <para style="s1">Nlonguki kafueti kukivana</para>
  <para style="r">(<ref loc="MAT 8:18-22">Matayi 8.18-22</ref>)</para>
  <para style="p">
    <verse number="57" style="v"/>Buna bakidi mu nzila mutu wumosi wuyiza kamba Yesu :</para>
  <para style="p">—Nlongi thidi kulandakana koso ku wunkuenda.</para>
  <para style="p">
    <verse number="58" style="v"/>Yesu wumvutudila :</para>
  <para style="p">—Mimbaku midi ayi minsuku miawu momo mieta leka ayi zinuni zidiayi zindiala ziawu vayi muana mutu kasi ko buangu kivundisila ntu andi.</para>
  <para style="p">
    <verse number="59" style="v"/>Yesu wukamba kuidi wunkaka :</para>
  <para style="p">—Ngeyo ndandakana.</para>
  <para style="p">Vayi mutu beni wumvutudila :</para>
  <para style="p">—A Pfumu, phani minsua ndienda tuami ziki siama.</para>
  <para style="p">
    <verse number="60" style="v"/>Buna Yesu wunkamba :</para>
  <para style="p">—Bika bazika batu bawu bafua vayi ngeyo yenda samuna Kipfumu ki Nzambi.</para>
  <para style="p">
    <verse number="61" style="v"/>Wunkaka diaka wunkamba :</para>
  <para style="p">—A Pfumu, ndiela kulandakana vayi bika theti ndienda vanimboti zitsuka kuidi dikanda diama.</para>
  <para style="p">
    <verse number="62" style="v"/>Vayi Yesu wumvutudila :</para>
  <para style="p">—Mutu wowo simbidi tsengu mu sala mu tsola vayi tedi ku manima, kasi fuana ko mu diambu di Kipfumu ki Nzambi.</para>
  <chapter number="10" style="c"/>
  <para style="s1">Yesu wutuma lusambudi lu makumi ayi minlonguki miodi</para>
  <para style="p">
    <verse number="1" style="v"/>Momo bu mavioka, Pfumu wusobula diaka lusambudi lu makumi ayi minlonguki miodi<note caller="+" style="f"><char style="fr" closed="false">10.1 </char><char style="ft" closed="false">Minkanda minkaka mieta yolukila lusambudi lu makumi</char></note> ; wuba tuma buadi-buadi muingi bantuaminina ku ntuala mu mavula moso ayi mu bibuangu bioso biobi niandi veka kafueti viokila. <verse number="2" style="v"/>Wuba kamba :</para>
  <para style="p">—Makundi meka mawombo mu ndima vayi bisadi bidi bifioti. Diawu luleba Pfumu yi ndima muingi kafidisa bisadi mu ndimꞌandi. <verse number="3" style="v"/>Tala minu ndiludidisidi banga mameme va khatitsika memvu. <verse number="4" style="v"/>Lubika nata kadi photimoni, kadi sakosi, kadi zisapatu ayi lubika vana kadi mutu mbote mu nzila.</para>
  <para style="p">
    <verse number="5" style="v"/>Bu luela kota mu nzo yimosi, lutuba theti : “Bika ndembama yiba mu nzo yayi”<note caller="+" style="f"><char style="fr" closed="false">10.5 </char><char style="ft" closed="false">Kiba kifu ki Bayuda mu vanasananga mbote mu mambu mama.</char></note>. <verse number="6" style="v"/>Enati mutu wundembama wudi mu nzo beni buna ndembama yeno yela ba mu niandi vayi enati buawu ko buna ndembama beni yela luvutukila. <verse number="7" style="v"/>Buna luvuanda mu nzo beni, ludia bidia bela kuluvana ayi lunuanduinu bena kuluvana bila “kisadi kifueni mu tambula mfutu andi.” Lubika ba ti lueka nzo yayi, luedi mu nzo yina.</para>
  <para style="p">
    <verse number="8" style="v"/>Mu dioso divula di lunkota ayi enati baluyakudi buna ludia bioso bela kuluvana, <verse number="9" style="v"/>lubelusa bambevo ziela ba muna ayi luba kamba : “Kipfumu ki Nzambiki lufikimini.” <verse number="10" style="v"/>Vayi mu dioso divula di lunkota ayi enatibamengi kuluyakula buna lutotuka mu zinzila zi divula beni ayi lutuba : <verse number="11" style="v"/>“Ka diambu ko mbungi-mbungi yi divula dieno yinemi mu malumeto, tueka yikukumuna ; vayi luzaba diadi ti Kipfumu ki Nzambi ki fikimini.”</para>
  <para style="r">(<ref loc="MAT 10:15">Matayi 10.15</ref> ; <ref loc="MAT 11:20-24">11.20-24</ref>)</para>
  <para style="p">
    <verse number="12" style="v"/>Ndikulukamba ti mu lumbu kina, thumbudulu yi divula dina yelaviatuka thumbudulu ui Sodoma.</para>
  <para style="p">
    <verse number="13" style="v"/>Mabienga kuidi ngeyo Kolazini ! Mabienga kuidi ngeyo Betesayida ! Bila enati bikumu bivangulu va khatitsikꞌeno biawu bivangulu ku Tile ayi ku Sidoni, nganu thama batu ba mavula beni babalula mavanga mawu ayi mu monisa buawu mu vuata zitsaku ayi mu kivinda dibombi. <verse number="14" style="v"/>Vayi mu lumbu ki tsambusu, thumbudulu yeno yela viatuka yi Tile ayi yi Sidoni. <verse number="15" style="v"/>A ngeyo Kafalinawumi, ngeyo wummuena ti wela tombulu nateku diyilu e ? Wela kululu nate ku tsi yi bafua !</para>
  <para style="p">
    <verse number="16" style="v"/>Buna wubuela diaka :</para>
  <para style="p">—Woso mutu wukuluwila buna minu kuandi kawilu ; ayi woso mutu wululozidi buna minu kuandi kalozidi vayi woso mutu wundozidi buna lozidi mutu wowo wuthuma.</para>
  <para style="p">
    <verse number="17" style="v"/>Lusambudi ayi minlonguki miodi mivutuka, khini ayi mituba :</para>
  <para style="p">—A Pfumu, ka diambu ko ziphevi zimbimbi zitutumimini beto kuzivana zithumunu mu dizina diaku.</para>
  <para style="p">
    <verse number="18" style="v"/>Niandi wuba vutudila :</para>
  <para style="p">—Ndimueni satana wubuidi va tsi banga lusiemo. <verse number="19" style="v"/>Tala ; ndiluveni lulendo lu diatila zinioka, zikhutu ayi kipfumu va lulendo loso lu mbeni ayi kadi kima kimosi kilendi kuluvanga mbimbi ko. <verse number="20" style="v"/>Muaki lubika mona khini mu diambu ziphevi zilutumimini vayi lumona khini mazina meso bu madi masonama ku Diyilu.</para>
  <para style="s1">Nduzi yi minlonguki</para>
  <para style="r">(<ref loc="MAT 11:25-27">Matayi 11.25-27</ref>)</para>
  <para style="p">
    <verse number="21" style="v"/>Muna thangu beni, Yesu wumona khini mu Mpeve ayi wutuba :</para>
  <para style="p">—A Tata, Pfumu yi Diyilu ayi yi ntoto, ndikukembisa bila wusuekamambu mama kuidi batu banduenga ayi badiela vayi wumonisini mawu kuidi bana balezi. Nyinga, tata, mu luzolo luaku buawu bobo wumuenina. <verse number="22" style="v"/>Dise diama dindiekudila mambu moso kuisi ko mutu zebi muana botula kaka Dise. Kuisi ko mutu zebi Dise botula kaka Muana ayi woso-woso mutu wowo Muana katidi monikisa Dese.</para>
  <para style="r">(<ref loc="MAT 13:16-17">Matayi 13.16-17</ref>)</para>
  <para style="p">
    <verse number="23" style="v"/>Bu kabaluka kuidi minlonguki miandi, buna wuba kamba va bawu veka :</para>
  <para style="p">—Khini kuidi batu balembu moni mambu momo lulembo moni ! <verse number="24" style="v"/>Bila bukiedika ndikulukamba mimbikudi miwombo ayi mintinumiwombo mizola mona mambu momo lulembo moni vayi misia mamona ko ; mizola wa mambu momo lulembo wi vayi misia mawa ko.</para>
  <para style="s1">Nongo yi mutu wumboti wu muisi Samali</para>
  <para style="p">
    <verse number="25" style="v"/>Nlongi wumosi wu Mina wutelama ayi wuyuvula Yesu kiuvu mu kumfiela ayi wunkamba :</para>
  <para style="p">—A nlongi, diambu mbi mfueti vanga muingi ndibaka luzingu lukalimani e ?</para>
  <para style="p">
    <verse number="26" style="v"/>Yesu wumvutudila :</para>
  <para style="p">—A mambu mbi masonama mu mina ? Mambu mbi wuntanganga muna e ?</para>
  <para style="p">
    <verse number="27" style="v"/>Niandi wumvutudila :</para>
  <para style="p">—<char style="qt">Fueti zola Pfumu Nzambi aku mu ntimꞌaku wumvimba, mu muelꞌakuwumvimba, mu zingolo ziaku zioso, mu mayindu maku moso ayi fueti zolandiaku banga bobo weta kukizodila ngeyo veka.</char></para>
  <para style="p">
    <verse number="28" style="v"/>Yesu wumvutudila :</para>
  <para style="p">—Ngeyo vutudi bumboti, vanga buawu buna wela zinga.</para>
  <para style="p">
    <verse number="29" style="v"/>Vayi nlongi wu mina beni wuzola kukinungisa, wubuela yuvula Yesu :</para>
  <para style="p">—A buna nani ndiama e ?</para>
  <para style="p">
    <verse number="30" style="v"/>Buna Yesu wumvutudila :</para>
  <para style="p">—Kuba mutu wumosi wuba ku Yelusalemi wuba kuenda ku Yeliko ; wudengana mivi. Minziona bima biandi bioso ; minlueka miyenda kuawu ayi mimbika weka nduka fua. <verse number="31" style="v"/>Vayi nganga Nzambi yimosi yiviokila mu nzila beni, wumona mutu beni vayi wuzengisa ku ndambu yinkaka ayi wuyenda kuandi. <verse number="32" style="v"/>Bobuawu, wumosi mu dikanda di Levi wutula vana buangu beni, wumona mutu beni, wuzengisa ku ndambu yinkaka ayi wuyenda kuandi. <verse number="33" style="v"/>Vayi muisi Samali wumosi wuba viokila vana, wutula va ndambu vaba mutu beni. Bu kamona mutu, wummona kiadi. <verse number="34" style="v"/>Wufikama va kaba, wutula mafuta ayi vinu mu zimputa ziandi<note caller="+" style="f"><char style="fr" closed="false">10.34 </char><char style="ft" closed="false">Mafuta maba sadulungu mu diambu di dekula mianga bosi vinu mu diambu di vonda mikolobo ; vinu kidedikini banga mayoka.</char></note> ayi wuzizinga ziphasima. Bosi wuntula va yilu mpundꞌandi, wunnata ku nzo yi banzenza ayi kuna kansadisa bumboti. <verse number="35" style="v"/>Mu lumbu kilanda, wubonga denali biodi, wuvana biawu kuidi pfumu yi nzo yi banzenza ayi wunkamba : “Sadisa bumbote mutu wawu. Zimbongo zioso wela fukisa va yilu, minu veka ndiela kuvutudila ziawumu thangu ndiela vutuka.”</para>
  <para style="p">
    <verse number="36" style="v"/>Buna Yesu wubuela diaka :</para>
  <para style="p">—Kuidi ngeyo, mu bawu batatu nani wumonikini ndiandi kuidi mutu wowo wuvangu phasi kuidi mivi e ?</para>
  <para style="p">
    <verse number="37" style="v"/>Buna nlongi wu mina beni wuvutula :</para>
  <para style="p">—Mutu wowo wummona kiadi.</para>
  <para style="p">Buna Yesu wunkamba :</para>
  <para style="p">—Yenda ayi vanga banga mutu wuna.</para>
  <para style="s1">Maliya wusobula kuku kilutidi kitoko</para>
  <para style="p">
    <verse number="38" style="v"/>Buna bakidi mu nzila, Yesu wukota mu buala bumosi. Kunakuba nketo wumosi, dizina diandi Malite<note caller="+" style="f"><char style="fr" closed="false">10.38 </char><char style="ft" closed="false">Minsekudi minkaka misonika Malata va buangu ki Malite.</char></note>, wunyakula ku nzoꞌandi. <verse number="39" style="v"/>Wuba ayi khombꞌandi yinketo, dizina diandi Maliya. Niandi wuyiza vuanda va malu ma Yesu ayi wuba lembu kawanga mambu matuba Yesu. <verse number="40" style="v"/>Vayi Malite wukiyekula mu bisalu biwombo. Buna wufikama vaba Yesu ayi wunkamba :</para>
  <para style="p">—A nlongi, disi kuvanga phasi ko mu mona ti khombꞌama wundiekudidi bisalu bioso e ? Nkambi kiza tsadisa.</para>
  <para style="p">
    <verse number="41" style="v"/>Vayi Yesu wumvutudila :</para>
  <para style="p">—Malite, Malite, ngeyo weka mayindu ayi wulembo kukiyamisamu diambu di mambu mawombo ! <verse number="42" style="v"/>Vayi diambu dimosi kaka dilutidi mfunu. Maliya niandi sobudi kukukimbote ayi balendi kunziona kiawu ko.</para>
  <chapter number="11" style="c"/>
  <para style="s1">Buevi bu sambidila</para>
  <para style="r">(<ref loc="MAT 6:9-13">Matayi 6.9-13</ref>)</para>
  <para style="p">
    <verse number="1" style="v"/>Bu kaba sambila va buangu kimso ; bu kamanisa, nlonguki andi wumosi wuyiza ayi wunyuvula :</para>
  <para style="p">—A Pfumu, wutulongisa sambila banga Yowani bu kalongisila minlonguki miandi.</para>
  <para style="p">
    <verse number="2" style="v"/>Buna wuba vutudila :</para>
  <para style="p">—Mu thangu lunsambila, lutubanga :</para>
  <para style="q1">Tata,</para>
  <para style="q1">Bika dizina diaku diba dinlongo</para>
  <para style="q1">Bika Kipfumu kiaku kiza</para>
  <para style="q1">
    <verse number="3" style="v"/>Wutuvana, kadika lumbu, bidia bioni bifueni</para>
  <para style="q1">
    <verse number="4" style="v"/>Wutulemvukila masumu meto</para>
  <para style="q1">bila beto mamveto tueti lemvukila bobo</para>
  <para style="q1">bakutu vangilanga mambimbi</para>
  <para style="q1">ayi kadi kutubika tubua mu phukumunu.</para>
  <para style="p">
    <verse number="5" style="v"/>Buna wubuela diaka :</para>
  <para style="p">—Zimbukila mutu wumosi mu beno widi ayi nkundi andi, ayi wedi va khatitsika builu mu kunkamba : “A nkundi ama, ndevisa mapha matatu <verse number="6" style="v"/>bila nkundi ama wumosi meba mu nzietolo weka yama kuna nzo vayi ndisi ko kadi kima ki kunyakudila.” <verse number="7" style="v"/>Vayi mutu wowo widi mu khati nzo maka mvutudila : “Bila kundiamisa, muelo wukangiminingi ayi bana bama ayi minu veka tukilekidingi ; diawu ndilendi kotuka ko mu diambu ndivana mawu.”</para>
  <para style="p">
    <verse number="8" style="v"/>Bukiedika ndikulukamba, kadiambu ko kalendi kotuka ko mu diambu di kumvana mawu bila kadi nkundi andi vayi wela kotuka bila mutu wunawulembu nyamisa, buna wela kumvana bibioso, boso buididi mfunu andi.</para>
  <para style="r">(<ref loc="MAT 7:7-11">Matayi 7.7-11</ref>)</para>
  <para style="p">
    <verse number="9" style="v"/>—Diawu ndikulukambila ti : lulomba ayi luela tambula ; lutomba ayi luela bakula ; lukokuta ayi luela zibudulu. <verse number="10" style="v"/>Bila woso wunlombanga niandi wuntambulanga ; woso wuntombanga niandi wumbakulanga ayi woso wunkokutanga niandi wunzibudulungu.</para>
  <para style="p">
    <verse number="11" style="v"/>Nani mu beno, madise, lenda vana muanꞌandi nioka bu kanlombidi mbizi yi nlangu e<note caller="+" style="f"><char style="fr" closed="false">11.11 </char><char style="ft" closed="false">Minkanda minkaka mibuela : nani lenda vana ditadi kuidi muanꞌandi bu kanlombidi dimpa e ?</char></note> ? <verse number="12" style="v"/>Voti kumvana khutu niandi bu kanlombidi diki e ? <verse number="13" style="v"/>Buna enati beno batu bambimbi luzebi vana bana beno bima bimbotebuna dise dieno didi ku diyilu wela luta vana Mpeve yinlongo kuidi bobobakunlombanga yawu.</para>
  <para style="s1">Nzambi voti satana</para>
  <para style="r">(<ref loc="MAT 12:22-30">Matayi 12.22-30</ref> ; <ref loc="MRK 3:20-27">Malako 3.20-27</ref>)</para>
  <para style="p">
    <verse number="14" style="v"/>Buna wutotula mpeve yimbimbi yi dibaba. Mpeve yimbimbi bu yitotuka, dibaba dieka yoluka ayi nkangu wu batu wusimina. <verse number="15" style="v"/>Vayi ndambu yi batu mu bawu batuba :</para>
  <para style="p">—Keti mu lulendo lu Belezebuli, pfumu yi ziphevi zimbimbi, kalembo totudila ziphevi zimbimbi.</para>
  <para style="p">
    <verse number="16" style="v"/>Bankaka mu kumfiela banlomba dimbu kintotukila ku diyilu. <verse number="17" style="v"/>Vayi kazaba mayindu mawu, buna wuba kamba :</para>
  <para style="p">—Kipfumu kioso kivasukidi kiawu veka kifueti muangana ayi nzo yivasukidi yawu veka yifueti bua. <verse number="18" style="v"/>Enati satana vasukidi niandi veka, buna buevi kipfumu kiandikilenda zingila e ? Bila beno lulembo tubi ti mu lulendo lu Belezebuli ndilembo totudila ziphevi zimbimbi. <verse number="19" style="v"/>Enati bukiedika ti mu lulendo lu Belezebuli ndilembo totudila ziphevi zimbimbi, buna nani wuvana bana beno lulendo lutotudila ziawu e ? Diawu bela ba mazuzi meno.</para>
  <para style="p">
    <verse number="20" style="v"/>Vayi enati mu lulendo lu Nzambi ndilembu totudila ziphevi zimbimbibuna luzaba ti kipfumu ki Nzambi kieka vadi beno.</para>
  <para style="p">
    <verse number="21" style="v"/>Mutu widi ngolu ayi widi binduanina bifuana bu kalembu sungi nzoꞌandi buna bima biandi bidi mu ndembama. <verse number="22" style="v"/>Vayi enati vatotukidi mutu wunlutidi ngolu ayi wunnungini buna ma kanziona binduanina biandi bioso bi kabedi tudilanga diana, ma kanziona bima biandi bioso ayi ma kakabula biawu.</para>
  <para style="p">
    <verse number="23" style="v"/>Woso kambulu ku ndambu ama buna mbeni ama, ayi woso wunkamba kupika yama buna niandi lembu sasikisa.</para>
  <para style="r">(<ref loc="MAT 12:43-45">Matayi 12.43-45</ref>)</para>
  <para style="p">
    <verse number="24" style="v"/>—Mu thangu mpeve yimbimbi yitotukidi mu mutu, buna yindiengilangamu bibuangu biyuma mu tomba luvundulu vayi enati yikadi baka buangu, buna yintubanga : “Bika ndivutuka mu nzoꞌama yoyi nditotukila.”</para>
  <para style="p">
    <verse number="25" style="v"/>Bu yivutukidi buna yimbabanga nzoꞌandi yinkombulu ayi yikubulu bumboti. <verse number="26" style="v"/>Bosi yimvutukanga ayi yimbonganga tsambudi di ziphevi zinkaka, zimviatukidi nganzi. Bu zikotidi buna zinkalanga muna. Buna khadulu yi zimunina yi mutu wowo yilutidi biva ayi yina yithete.</para>
  <para style="p">
    <verse number="27" style="v"/>Muthangu kaba tuba bobo, nketo wumosi wuba muna nkangu wuyamikina :</para>
  <para style="p">—Khini kuidi nketo wubuta ayi wuyemika.</para>
  <para style="p">
    <verse number="28" style="v"/>Vayi Yesu wumvutudila :</para>
  <para style="p">—Khini kuidi bobo beti wanga ayi beti tumukinanga mambu ma Nzambi.</para>
  <para style="s1">Yesu wutemina batu ba tsungi yayi</para>
  <para style="r">(<ref loc="MAT 12:38-42">Matayi 12.38-42</ref>)</para>
  <para style="p">
    <verse number="29" style="v"/>Nkangu wu batu bu wukutakana, buna wutuba :</para>
  <para style="p">—Tsungi yayi yidi tsungi yimbimbi yilembo tombi dimbu. Dimbu … Yilendi tambula dimbu dinkaka ko boyula kaka ko botula kakakioki ki Zonasi. <verse number="30" style="v"/>Bila banga bubela Zonasi dimbu kuidi basi Ninive, buawu bobo Muana Mutu kela bela dimbu kuidi batu ba tsungi yayi.</para>
  <para style="p">
    <verse number="31" style="v"/>Mu lumbu ki tsambusu, ntinu wu nketo wu Sude wela telama va kimosiayi batu ba tsungi yayi ayi wela bazengila nkanu. Bila niandi wubaku tsongi ntoto mu diambu di kuiza wa malongi ma diela ma Salomo. Muaki tala mutu widi vava viatukidi Salomo. <verse number="32" style="v"/>Mu lumbu ki tsambusu basi Ninive bela telama va kimosi ayi batu ba tsungi yayi ayi bela bazingila nkanu bila bawu babalula mavanga mawu bu bawa malongi ma Zonasi. Muaki vava vadi mutu wuviatukidi Zonasi.</para>
  <para style="r">(<ref loc="MAT 5:15">Matayi 5.15</ref> ; <ref loc="MRK 4:21">Malako 4.21</ref>)</para>
  <para style="p">
    <verse number="33" style="v"/>Kuisi ko mutu bu kameni lemisa muinda, wuntulanga wawu va buangu kisuama voti ku tsi katini. Vayi wuntulanga wawu va yilu meza mu diambu babo bankota mu nzo bamona kiezila kiandi.</para>
  <para style="r">(<ref loc="MAT 6:22-23">Matayi 6.22-23</ref>)</para>
  <para style="p">
    <verse number="34" style="v"/>—Meso maku mawu muinda mu nitu aku. Mu thangu meso maku madi mamboti buna nitu aku yimvimba yidi mu kiezila. Vayi enati madi mambimbibuna nitu aku yimvimba yidi mu tombi. <verse number="35" style="v"/>Diawu lubuka mu diambu di kiezila kidi mu ngeyo kibika kituka tombi. <verse number="36" style="v"/>Diawu enati nitu aku yimvimba yidi mu kiezila, mu kambu ndambu yi nitu mu tombi buna yela ba yikienzuka ngolo banga mu thangu muinda wukukienzulanga mu nlaki andi.</para>
  <para style="s1">Yesu wutubidila Bafalisi</para>
  <para style="r">(<ref loc="MAT 23:4-36">Matayi 23.4-36</ref>)</para>
  <para style="p">
    <verse number="37" style="v"/>Bu kaba yoluka, Mfalisi wumosi wuntumisa mu dia ku nzoꞌandi. Bu kakota wuvuanda va meza. <verse number="38" style="v"/>Mfalisi bu kamona bobo, wusimina bila Yesu kasi kisukula ko tuamina kadia.</para>
  <para style="p">
    <verse number="39" style="v"/>Buna Pfumu wunkamba :</para>
  <para style="p">—Bena Bafalisi lunsukulanga bumboti va mbata yi kopo ayi yi dilonga vayi mu khati lufulukidi ayi mayindu ma buivi ayi mambimbi. <verse number="40" style="v"/>Beno luidi bivulu ! Mutu wowo wuvanga va mbata kasia vanga ko mu khati e ? <verse number="41" style="v"/>Luvana bima biobi bidi yeno kuidi minsukami buna bosi bima bioso biela ba bivedila. <verse number="42" style="v"/>Vayi mabienga kuidi beno Bafalisi bila lumvananga kuku ki kumi ki mintindu mioso mi biti ayi ki “meti ayi li”<note caller="+" style="f"><char style="fr" closed="false">11.42 </char><char style="fq" closed="false">Meti ayi li</char><char style="fqa" closed="false"> : </char><char style="ft" closed="false">biba bikunusu bifioti Bayuda baba kunanga. Biawu bibatotulangatsudi yi kitoko ayi biba sadulungu banga bilongo. Bikunusu beni bisia ba ko mu ntanda wu bima bifueti vanunungu kuku ki kumi bila bisia ba luvalu ko.</char></note> vayi lunlenzanabusongaayi luzolo lu Nzambi. Nganu mawu mama mambu lufueti vanganga ayi kadi zimbaka mana.</para>
  <para style="p">
    <verse number="43" style="v"/>Mabienga kuidi beno Bafalisi bila lunzolanga vuanda mu bibuangubinzitusu mu zinzo zi zikhutukunu ; lunzolanga baluvaninanga mbotimu bibuangu bi batu bawombo. <verse number="44" style="v"/>Mabienga kuidi beno ! Ludedikini banga mabumbi mankumbu monika ; batu balembu madiatidila mu kambu zaba.</para>
  <para style="p">
    <verse number="45" style="v"/>Vana vawu nlongi wumosi wu mina wuyuvula Yesu ti :</para>
  <para style="p">—Nlongi, bu wulembu tubi mambu momo buna beto kuandi wulembo fingi.</para>
  <para style="p">
    <verse number="46" style="v"/>Buna Yesu wumvutudila ti :</para>
  <para style="p">—Mabienga ayi kuidi beno minlongi mi mina bila lueta kuika batu bizitu bidi zitu mu nata vayi beno veka kadi nlembo eno wumosi wusimbanga ko bizitu beni.</para>
  <para style="p">
    <verse number="47" style="v"/>Mabienga kuidi beno bila lueta tunga mabumbi ma mimbikudi ayi bakulu beno baba vonda. <verse number="48" style="v"/>Lueta telimina mavanga ma bakulu beno kimbangi ayi lueti monangakhini. Bila bawu baba vonda vayi beno luntunganga mabumbi mawu.</para>
  <para style="p">
    <verse number="49" style="v"/>Diawu nzayilu yi Nzambi yitubila ti : “Ndiela kuba fidisila mimbikudi ayi bamvuala, bela vondabankaka ayi bela yamisa bankaka.” <verse number="50" style="v"/>Muingi menga ma mimbikudi mioso matengulu tona va vangimina ntoto mela tombulu va tsungi yayi <verse number="51" style="v"/>tona mu menga ma Abeli nate mu menga ma Zakali, mutu wowo bavondila va khatitsika diziku dinyokulungu makaba ayi nzo Nzambi. Bukiedika ndikulukamba mambu moso momo mela builu batu ba tsungi yayi.</para>
  <para style="p">
    <verse number="52" style="v"/>Mabienga kuidi beno minlongi mi Mina, beno luziona tsabi yinzayilu. Kadi sia ti beno veka lu kotanga ko vayi lunkandikanga bobo bazola kota.</para>
  <para style="p">
    <verse number="53" style="v"/>Bu kabotuka vana, minsoniki ayi Bafalisi batona kumfietikisaayi banzonzisa mu mambu mawombo ; <verse number="54" style="v"/>banlekila mintambu ; batomba diambu dilenda totukila mu munuꞌandi muingibabaka bila ki kumfundila.</para>
  <chapter number="12" style="c"/>
  <para style="s1">Zaba teliminanga Yesu kimbangi.</para>
  <para style="r">(<ref loc="MAT 10:19-20">Matayi 10.19-20</ref>,<ref loc="MAT 10:28-33">28-33</ref>)</para>
  <para style="p">
    <verse number="1" style="v"/>Muna thangu yina, nkangu wu batu wuwombo-wombo wukutakana, babandiatasana bawu na bawu mu malu. Buna Yesu wutona kamba theti minlonguki miandi :</para>
  <para style="p">—Lulubukila luvi lu Bafalisi. Mayuya mawu luawu luvi beni. <verse number="2" style="v"/>Bila kuisi ko diambu disuama diela kambu zabukusu voti kuisi ko matsueki mela kambu zabakana. <verse number="3" style="v"/>Diawu mambu moso luyolukila mu tombi mela wakakana ku kiezila ayi momo luyolukila va dikutu, mu bivinga, mela yamukusu ku mbata muangu. <verse number="4" style="v"/>Ndikulukamba, beno bakundi bama, lubika mona tsisi bobo balenda vonda nitu bila bawu vonga bobo balendi buela vanga diambu dinkaka ko. <verse number="5" style="v"/>Vayi ndieka kulumonisa bobo lufueti mona tsisi : Lutina mutu wowo beki lulendo lu lozila ku bulungi bu kameni vonda. Bukiedikandikulukamba, niandi mutu lufueti mona tsisi. <verse number="6" style="v"/>Basumbisanga ko zitsiodila zitanu mu zimbongo zizole zi bisengo e ? Vayi Nzambi kasi zimbakana ko kadi yimosi mu zizioso. <verse number="7" style="v"/>Ayi zitsuki zi mintu mieno zidi zitangu. Lubika mona tsisibila lulutidi nkangu wu zitsiodila mu luvalu.</para>
  <para style="p">
    <verse number="8" style="v"/>Bukiedika ndikulukamba ti woso mutu wela kuntelimina kimbangi vameso ma batu, muana mutu mamvandi wela kuntelimina kimbangi va meso ma zimbasi zi Nzambi. <verse number="9" style="v"/>Vayi woso mutu wela kuthunuka va meso ma batu, mamvama ndielakuntunuka va meso ma zimbasi zi Nzambi. <verse number="10" style="v"/>Woso mutu wela yolukila mambimbi mu diambu di Muana mutu wela lemvukulu vayi woso mutu wela finga Mpeve yinlongo kalendi lemvukulu ko.</para>
  <para style="p">
    <verse number="11" style="v"/>Mu thangu bela kulunata va ntuala zinzo zi lukutukunu, va ntualamazuzi ayi va ntuala bapfumu, lubika ba mayindu mu zaba buevi luelakukitabila ayi diambu mbi luela vutula ayi buevi lueta yolukila. <verse number="12" style="v"/>Bila Mpeve yinlongo wela kuluvana mambu momo luela tuba mu thangu yina kaka.</para>
  <para style="s1">Busina bu kiedika ayi bu luvunu</para>
  <para style="p">
    <verse number="13" style="v"/>Mutu wumosi wuba muna nkangu, wukamba Yesu :</para>
  <para style="p">—A nlongi, khambila khombꞌama tukabana yandi kiuka.</para>
  <para style="p">
    <verse number="14" style="v"/>Vayi Yesu wumvutudila :</para>
  <para style="p">—A Nkundi ama, nani wumbiekidi zuzi dieno voti nkabudi wu kiuka kieno e ?</para>
  <para style="p">
    <verse number="15" style="v"/>Bosi wuba kamba :</para>
  <para style="p">—Lulubuka luedi ba tsuina yi phila yina bila luzingu lu mutu luisi ko mu tezo ki bima biandi.</para>
  <para style="p">
    <verse number="16" style="v"/>Buna wuba kamba nongo yayi :</para>
  <para style="p">—Zitsola zi mutu wumosi wu busina zibutu ngolo. <verse number="17" style="v"/>Buna mutu beni wuyindula mu ntimꞌandi ti : “Mbi mfueti vanga ? Bila ndisi ko bibuangu biobi mfueti lundila mbongo ama ! <verse number="18" style="v"/>Buna wukamba, tala diambu diodi ndieka vanga : Ndieka tiolumuna bilundulu biama ayi ndieka tunga bilutidi tola. Muawu ndiela lundila mbongoꞌama yoso ayi bima biama. <verse number="19" style="v"/>Buna ndiela kamba muelꞌama : A muelꞌama : bima biwombo bieka yaku mutezo ki mimvu miwombo. Vunda kuaku, dia, nua ayi mona khini.” <verse number="20" style="v"/>Vayi Nzambi wunkamba : “vungisi ! Builu buabu kuandi maba lomba muelꞌaku ! Buna bima bioso biobi wukubikidi biela ba bi nani e ?” <verse number="21" style="v"/>Buawu bobo buididi mutu wunyidikanga busina mu diambu di niandiveka ; vayi kasi sina ko mu mambu ma Nzambi.</para>
  <para style="p">
    <verse number="22" style="v"/>Yesu wukamba minlonguki miandi :</para>
  <para style="p">—Diawu ndikulukambila ; lubika bela luzingu mayindu mu diambu di biobi luela dia ; lubika bela nitu mayindu mu diambu di biobi luela vuata. <verse number="23" style="v"/>Luzingu luviatukidi bidia ayi nitu yi vuatukidi minledi.</para>
  <para style="p">
    <verse number="24" style="v"/>Lutala zinuni ziozi beti tedilanga “minganga”, zikunanga ko ayi zitotanga bidia ko ; zisi ko kadi nzo voti lundulu vayi Nzambi wukuzidikila. Keti beno luvalu luidi viokila zinuni. <verse number="25" style="v"/>Nani mu beno, mu diambu di mayindu mandi, lenda buela yika luzingu luandi ntela e ? <verse number="26" style="v"/>Enati luisi ko kadi lulendo mu mambu mama mafioti, buna bila mbi luididi mayindu mu diambu di momo mankaka e ? <verse number="27" style="v"/>Lutala biteka ; buevi bieti kudilanga, bisalanga ko, bitungangako vayi ndikulukamba, banza Salomo munkembo andi woso kasia vuata banga kiteka kimosi ko mu biteka biobi. <verse number="28" style="v"/>Enati Nzambi wuvuatisa kunusu kidi buabu ku tsola vayi mbazi ki lozolo ku mbazu. Buna buevi kela luta kuluvuatisila beno batu ba minu kifioti e ?</para>
  <para style="p">
    <verse number="29" style="v"/>Lubika banga mayindu mu diambu di tomba biobi luela dia ayi luela nua e ? Lubika kukiyamisa mu mambu momo. <verse number="30" style="v"/>Bila Bapakanu ba ntoto bawu bantombanga mambu moso momo. Vayi Dise dieno zebi ti mfunu luvuidi bima biobi. <verse number="31" style="v"/>Vayi lutomba kipfumu kiandi buna bima bioso biobi bela kulubuedila biawu.</para>
  <para style="p">
    <verse number="32" style="v"/>Bika mona tsisi, ngeyo nkangu wu mameme ! Bila Dise dieno dimuenikhini mu kuluvana kipfumu.</para>
  <para style="r">(<ref loc="MAT 6:19-21">Matayi 6.19-21</ref>)</para>
  <para style="p">
    <verse number="33" style="v"/>—Sumbisanu bima biobi bidi yenu ayi lukabudila minsukami. Bika lukikubikila ziphotomoni ziozi kazi fuanganga ko ayi lukikubikila kiuka, mu diyilu, kioki kakilendi suka ko, bila kuna muivi kalendi kukiyiba ko ayi zitselele zilendi bunga ko. <verse number="34" style="v"/>Bila koso kiudi kiuka kiaku kuna kuidi ntimꞌaku.</para>
  <para style="s1">Banga wukubama bu weti vingila Pfumu</para>
  <para style="r">(<ref loc="MAT 24:45-51">Matayi 24.45-51</ref>)</para>
  <para style="p">
    <verse number="35" style="v"/>—Luba bakubama mu kisalu ayi bika minda mienu milema. <verse number="36" style="v"/>Banu banga bisadi bimvingila pfumu awu mu yoso thangu bu kayendaku nyengo wu makuela, mu diambu bu kela vutuka ayi kela kokuta, bisadi biandi biela kunzibudila. <verse number="37" style="v"/>Khini kuidi bisadi biobi Pfumu awu bu kela vutuka, wela kuiza bata badi bakubama. Bukiedika ndikulukamba, niandi wela vuata minledi mi kisaluayi wela vuandisa bisadi biandi va meza wela fikama ayi wela kuba tudila bidia. <verse number="38" style="v"/>Kiza va midi mi phipa voti va nkielo wu buisi, wukuiza babati buna badi bakubama, buna khini kuidi bisadi bina.</para>
  <para style="p">
    <verse number="39" style="v"/>Vayi luzaba kueno ti enati pfumu yi nzo zebi thangu mbi muivikankuizila, nganu wuleka nkielo ayi kasia tala ko bayiba nzo andi. <verse number="40" style="v"/>Beno mamveno, banganu bakubama bila mu thangu yoyi lunkambubela mayindu yawu yinkuizila muana mutu.</para>
  <para style="p">
    <verse number="41" style="v"/>Piela wunyuvula :</para>
  <para style="p">—A Pfumu, tubidi nongo yoyo mu diambu di beto kaka voti mu diambu di batu boso e ?</para>
  <para style="p">
    <verse number="42" style="v"/>Pfumu wuvutula :</para>
  <para style="p">—Buna nani kisadi kikuikama ayi ki diela kioki Pfumu kavana minsua mu yadila bisadi binkaka bi nzo andi mu kuba vananga kuku kiawuki ble mu thangu yifuana e ? <verse number="43" style="v"/>Khini kuidi kisadi kioki, pfumu andi bu kela vutuka, wela buanu wunsala, boso bu kantumina. <verse number="44" style="v"/>Bukiedika ndikulukamba pfumu andi wela kumvana minsua mu yadilabima biandi bioso.</para>
  <para style="p">
    <verse number="45" style="v"/>Vayi enati kisadi beni yindudi mu ntimꞌandi ti : “Pfumu amakakadi vika vutuka” ayi tonini yamisa bisadi bi babakala ayi bi bakieto, tonini dia, nua ayi kolu, <verse number="46" style="v"/>pfumu yi kisadi kina wela kuiza, mu lumbu kioki kela kambu bela mayindu ayi mu thangu yoyi kakambulu zaba. Buna pfumu andi wela kunloza ayi wela kumvana thumbudulu yi ngolo va kimosi ayi bakambulu bakuikama.</para>
  <para style="p">
    <verse number="47" style="v"/>Kisadi kioki kizaba luzolo lu Pfumu andi vayi kasia kubama ko ayi kasia vanga ko boso buididi luzolo lu pfumu andi, wela zububikoti biwombo. <verse number="48" style="v"/>Vayi kisadi kioki kikambu zaba luzolo lu Pfumu andi ayi vengi mambu makalenda zubulu bikoti, wela zubu bikoti bifioti. Bila bela tomba biwombo kuidi mutu wowo bavana biwombo, ayi kuidimutu wowo bayekudila biwombo bela tombulu biwombo.</para>
  <para style="s1">Nkabunu ayi tsambusu</para>
  <para style="p">
    <verse number="49" style="v"/>—Mbazu ndiyizidi loza va ntoto ayi diambu mbi nzodidi enatimbazu beni yikikuikulu ? <verse number="50" style="v"/>Vayi vadi mbotokolo yimfueti botama ayi ndikidi ku tsi mayindu nate yela vangama.</para>
  <para style="r">(<ref loc="MAT 10:34-36">Matayi 10.34-36</ref>)</para>
  <para style="p">
    <verse number="51" style="v"/>—Beno lumbanzila ti minu ndembama ndineti vava ntoto e ? Nana vayi khabunu. <verse number="52" style="v"/>Bila tona buabi, enati batu batanu badi mu nzo, bela ba bavasana : batatu bela ba ku ndambu yimosi bosi babuadi bela ba ku ndambu yinkaka. <verse number="53" style="v"/>Dise diela fuemina muana wubakala ayi muana wubakala welafuemina Dise. Ngudi wela fuemina muana wunketo ayi muana wunketo wela fuemina ngudi. Nzitu wunketo wela fuemina nketo wu muanꞌandi ayinketo wu muana wela fuemina nzitu andi wunketo.</para>
  <para style="r">(<ref loc="MAT 16:2-3">Matayi 16.2-3</ref>)</para>
  <para style="p">
    <verse number="54" style="v"/>Bosi Yesu wubuela kamba nkangu wu batu :</para>
  <para style="p">—Bu lueti monanga dituti ku ndambu wesite, buna lueti tuba : “mvula ma yinoka”, buna bobo bueta bela. <verse number="55" style="v"/>Bu lueti monanga phemo wu sude weka vevumuka, buna luetituba : “muini mawu ba wu ngolo” ; buna bobo bueta bela. <verse number="56" style="v"/>Bankua mayuya ! Luzebi bakula bidimbu bi ntoto ayi bi diyilubuna buevi lunkambu bakudilanga thangu yayi e ?</para>
  <para style="r">(<ref loc="MAT 5:25-26">Matayi 5.25-26</ref>)</para>
  <para style="p">
    <verse number="57" style="v"/>—Bila mbi lunkambu sudikilanga, mu beno veka, mambu masonga e ? <verse number="58" style="v"/>Diawu bu lulembu yendi ku tilibinadu ayi mutu wowo wufundidibuna nuana mu dedikisa mambu beni bu lukidi mu nzila. Bila nganu wela ku funda kuidi zuzi ayi niandi wela kuyekula mu mioko mi masodi ayi mawu mela kukotisa mu nloko. <verse number="59" style="v"/>Muaki bukiedika ndikukamba wulendi totuka muna ko nate wela futazimbongo zioso zi tsuka.</para>
  <chapter number="13" style="c"/>
  <para style="s1">Pfumu widi mu balula khadulu</para>
  <para style="p">
    <verse number="1" style="v"/>Mu thangu yina ndambu yi batu bankaka baba vana, bankamba mambu momo mavioka momo matedi basi Ngalili bobo Pilatu kavondusu bu kasobikisamenga mawu ayi makaba mawu.</para>
  <para style="p">
    <verse number="2" style="v"/>Yesu wuba vutudila :</para>
  <para style="p">—Benu lumbanza ti basi Ngalili bobo bamueni ziphasi ziphila yoyo mu diambu babedi bankua masumu viokila basi Ngalili bankaka e ? <verse number="3" style="v"/>Buawu ko ndikulu kamba, vayi enati beno lukadi balula khadulubuna beno mamveno phila yimosi luela fuila.</para>
  <para style="p">
    <verse number="4" style="v"/>Voti kumi dinana di batu bobo babuilu banga ki Silowe, bu kibavonda, beno lumbanza ti bawu baluta ba batu bambimbi viokilabatu bobo bamvuandanga ku Yelusalemi ? <verse number="5" style="v"/>Nana ndikilukamba, vayi enati lukadi balula khadulu buna beno mamveno phila yimosi luela fuila.</para>
  <para style="p">
    <verse number="6" style="v"/>Buna, wuba kamba nongo yayi :</para>
  <para style="p">—Mutu wumosi wuba ayi nti andi wu figi wukunu mu ndimꞌandiyi vinu. Wuyiza tomba muawu makundi vayi kasia baka ko. <verse number="7" style="v"/>Buna wukamba kisadi kiba nsalanga mu ndima beni : “Tala, wawu mvu wuntatu ndimeni tombila makundi ma figi mu nti wawu vayi kadidikundi ndibakanga ko. Kuanga kuandi wawu, bila mbi wulembu bungila kuandi buangu ki ntoto mu phamba e ?” <verse number="8" style="v"/>Vayi kisadi beni kimvutudila : “A pfumu, bika wutadidila diaka wawu mvu wawu nate ndiela mana balula ntoto muyenda nti ayi ndiela mutula mbozi. <verse number="9" style="v"/>Mananga wela buta makundi mu mvu wunkuiza. Enati buawu ko buna wela kuanga wawu.”</para>
  <para style="s1">Yesu wubelusa nketo mu lumbu ki saba</para>
  <para style="p">
    <verse number="10" style="v"/>Yesu bu kaba longa, mu lumbu ki saba, mu nzo yimosi yi lukutukunu, <verse number="11" style="v"/>tala, nketo wumosi wuba muna wuba ayi yimbimbi yi kimbevo mu tezo ki kumi dinana di mimvu. Nketo beni wuba wukomvama ; kadi baka bu luliminina. <verse number="12" style="v"/>Yesu bu kammona, buna wuntela ayi wunkamba :</para>
  <para style="p">—A nketo, kululu mu kimvevo kiaku ! <verse number="13" style="v"/>Buna wuntetika mioko ayi vana vawu wululama ayi wukembisa Nzambi.</para>
  <para style="p">
    <verse number="14" style="v"/>Vayi pfumu yi nzo yi lukutukunu wufuema mu diambu di Yesukabelusa nketo beni mu lumbu ki saba<note caller="+" style="f"><char style="fr" closed="false">13.14 </char><char style="fq" closed="false">Lumbu ki saba</char><char style="fqa" closed="false"> : </char><char style="ft" closed="false">kiawu lumbu kilumingu kuidi Bayuda. Mina misia bavana ko minsua mu sala kioso kuandi kisalu mu lumbu kioki.</char></note> ; buna wubaluka kuidi nkangu ayi wutuba :</para>
  <para style="p">—Bilumbu bi kisalu bidi bisambanu ; luizanga mu belusu mu bilumbu bina vayi bika mu lumbu ki saba.</para>
  <para style="p">
    <verse number="15" style="v"/>Vayi Pfumu wumvutudila :</para>
  <para style="p">—Luidi bankua mayuya ! Kadika mutu mu beno kaniangunanga ko ngombi andi voti mpundꞌandi, mu dikulu mu lumbu ki saba ayi kuzinatangamu kuzi nuikina e ? <verse number="16" style="v"/>Ayi nketo wawu widi muana wu nketo wu Abalahami. Tala kumi dinana di mimvu dimeni vioka tona Satana kankangila, buna disi fuana ko mu ku nnianguna mu lumbu ki saba e ?</para>
  <para style="p">
    <verse number="17" style="v"/>Bu kaba tuba mambu momo buna bambeni bandi zioso zifua tsonivayi nkangu woso wumona khini mu diambu di mambu momo ma nkembo momo mavangimina mu niandi.</para>
  <para style="s1">Zinongo zi dikundi di mutalide ayi yi luvi</para>
  <para style="r">(<ref loc="MAT 13:31-33">Matayi 13.31-33</ref> ; <ref loc="MRK 4:30-32">Malako 4.30-32</ref>)</para>
  <para style="p">
    <verse number="18" style="v"/>Buna Yesu wukamba :</para>
  <para style="p">—Mu mbi mu dedikini kipfumu ki Nzambi ayi mu mbi ndenda ku kidedikisila e ? <verse number="19" style="v"/>Kidedikini banga dikundi di mutalide di loza mutu mu tsolꞌandi. Dikundi beni diyunduka, dikituka nti. Zinuni ziyiza tungila madianza mawu mu bitafi biandi.</para>
  <para style="p">
    <verse number="20" style="v"/>Buna wubuela diaka :</para>
  <para style="p">—Mu mbi ndenda dedikisila Kipfumu ki Nzambi e ? <verse number="21" style="v"/>Kidedikini banga luvi lubonga nketo, wusobikisa luawu mu bitezo bitatu bi falina nate yimana funa.</para>
  <para style="s1">Lukotila mu muelo wufioti</para>
  <para style="p">
    <verse number="22" style="v"/>Yesu wuviokila mu mavula ayi mu mala ; wulonga muawu bu kalandakana nzilꞌandi mu kuenda ku Yelusalemi.</para>
  <para style="r">(<ref loc="MAT 7:13-14">Matayi 7.13-14</ref>)</para>
  <para style="p">
    <verse number="23" style="v"/>Buna mutu wumosiwunyuvula :</para>
  <para style="p">—A pfumu, bati buna batu bafioti kuandi bela vuka e ?</para>
  <para style="p">
    <verse number="24" style="v"/>Buna wuba vutudila :</para>
  <para style="p">—Bika lunuana mu kotila mu luelo wufioti bila ndikulukambabawombo bela tomba mu kota vayi bela nunga ko.</para>
  <para style="r">(<ref loc="MAT 25:10-12">Matayi 25.10-12</ref>)</para>
  <para style="p">
    <verse number="25" style="v"/>—Pfumu yi nzo bu kela telama ayi bu kela zibika muelo, enati ku nganda luela batakana, luela kokuta ayi luela leba : “A Pfumu, wutuzibudila”. Buna niandi wela ku luvutudila : “Ndisi zaba ko kuevi lubedi e ?”</para>
  <para style="p">
    <verse number="26" style="v"/>—Buna luela tuba : “Keti beto tudia ayi tunua yaku va kimosi. Keti ngeyo wulonga mu zinzila zietu…”</para>
  <para style="p">
    <verse number="27" style="v"/>Buna wela vutula : “Bukiedika ndikulukamba ndisi zaba ko kuevi lubedi. Luthatukila beno boso bisadi bi mambimbi.”</para>
  <para style="p">
    <verse number="28" style="v"/>Kuna kuela ba bidilu ayi nkuetosolo wu meno mu thangu luela mona Abalahami, Isaki ayi Yakobi ayi mimbikudi mioso mu Kipfumu ki Nzambi, vayi, benu luela lozo ku nganda. <verse number="29" style="v"/>Batu bela ba ku Esite ayi ku Wesite, ku Node ayi ku Sude bela vuanda mu Kipfumu ki Nzambi.</para>
  <para style="p">
    <verse number="30" style="v"/>Buna tala vadi batsuka bela ba batheti ayi batheti bela ba batsuka.</para>
  <para style="s1">Yesu wulandakana nzilꞌandi mu kuenda ku Yelusalemi</para>
  <para style="p">
    <verse number="31" style="v"/>Mu lumbu kina, Bafalisi bayiza ayi bankamba :</para>
  <para style="p">—Katuka vava ayi yenda kuaku bila Elode tidi kuvonda.</para>
  <para style="p">
    <verse number="32" style="v"/>Vayi Yesu wuba vutudila :</para>
  <para style="p">—Yendanu lukamba mbaku wuna ti : “Tala ndilembo totula ziphevi zimbimbi ayi buabu ndilembu belusa bambevo. Vayi mbazi ayi lumbu kintatu mbanisini kuama. <verse number="33" style="v"/>Vayi mfueti diata buabu mbazi ayi lumbu kina bila buisi fuana kombikudi kafuila ku nganda yi Yelusalemi.”</para>
  <para style="r">(<ref loc="MAT 23:37-39">Matayi 23.37-39</ref>)</para>
  <para style="p">
    <verse number="34" style="v"/>—A Yelusalemi ! A Yelusalemi, divula dimvondanga mimbikudi ayi minlozilanga matadi bobo bakufidisilanga. Zikhumbu zikua ndizola kutikisilabana baku banga tsusu bu kankutikisilanga bana bandi ku tsi mavavi mandi vayi lumanga kuenu ! <verse number="35" style="v"/>Vayi tala beka kuluyekudila nzo eno. Ndikulukamba ti lulendi buela kumbona ko nate luela tuba : Bika kasakumunu mutu wowo wunkuizila mu dizina di Pfumu.</para>
  <chapter number="14" style="c"/>
  <para style="s1">Yesu wubelusa diaka mbevo mu lumbu ki saba.</para>
  <para style="p">
    <verse number="1" style="v"/>Lumbu kimosi ki saba<note caller="+" style="f"><char style="fr" closed="false">14.1 </char><char style="ft" closed="false">Tala Matayi 13.14</char></note>, Yesu bu kakota mu dia ku nzo yi pfumuyimosi yi Bafalisi, buna bobo baba muna baba kuntala bumboti. <verse number="2" style="v"/>Tala mutu wumosi wuba kimbevo kimvimbu wuba va ntualꞌandi. <verse number="3" style="v"/>Buna Yesu wuyuvula minlongi mi Mina ayi Bafalisi ti :</para>
  <para style="p">—Minsua midi mu belusa mutu mu lumbu ki saba e ?</para>
  <para style="p">
    <verse number="4" style="v"/>Baba kuawu dio sui.</para>
  <para style="p">Buna Yesu wusimba mutu beni, wumbelusa ayi wumvutula. <verse number="5" style="v"/>Bosi wukamba batu baba vana :</para>
  <para style="p">—Nani mu beno wuidi muanꞌandi voti ngombiꞌandi vayi zimbukila yidodukidi mu dibulu, wunkambu vika ku yitapula mu lumbu ki saba e ?</para>
  <para style="p">
    <verse number="6" style="v"/>Basia vutula kadi diambu ko mu mambu momo.</para>
  <para style="s1">Zabanga ku kikulula ayi zabanga kaba</para>
  <para style="p">
    <verse number="7" style="v"/>Muaki wukamba nongo yimosi mu diambu di bobo batumusubu kamona buevi baba sobudilanga bibuangu binzitusu ; ayi wuba kamba :</para>
  <para style="p">
    <verse number="8" style="v"/>—Mu thangu bela kutumisa ku nyengo wu makuela buna bika kuenda vuanda va meza va buangu ki nzitusu, ayi zimbukila mutu wumosiwulutidi minsua wutumusu kuidi mutu wowo wutumisa <verse number="9" style="v"/>bila buna mutu wowo wulutumisa ngeyo ayi niandi wela kuiza ayi kukamba : “vana buangu kiaku kuidi mutu wawu”. Buna wela monazitsoni kuenda vuanda ku buangu kitsuka. <verse number="10" style="v"/>Vayi bu bela kutumisa yenda ayi vuanda ku buangu kitsuka mu diambu mutu wowo wulutumisini bu kela kuiza wela ku kamba : “A nkundi ama, yiza vuandi vava”. Buna wela zitisu va ntuala batu bosobela ba yaku va meza.</para>
  <para style="p">
    <verse number="11" style="v"/>Bila woso wukukinangikanga wela kululu ayi woso wukukikululanga wela nanguku.</para>
  <para style="p">
    <verse number="12" style="v"/>Buna wukamba mutu wowo wuntumisa :</para>
  <para style="p">—Ngeyo tumisa batu mu dia va muini voti va masika kadi tumisa bakundi baku, bakhomba ziaku, bambuta ziaku voti bamvuama bafikimini yakutala mamvawu babika kutumisa muingi bavutudila mambu momo wuba vangila. <verse number="13" style="v"/>Vayi mu thangu wumvangisa nyengo, bufueni wutumisa minsukami, babela binama, bantiudikanga, baphofo. <verse number="14" style="v"/>Ngeyo wela ba mu khini bila batu bobo basi ko kadi kiasa mu diambu bavutudila mambu momo wuba vangila. Buna Nzambi wela kumfuta mu lumbu kioki basonga bela fuluka.</para>
  <para style="s1">Nongo yi nyengo wu dikuela</para>
  <para style="r">(<ref loc="MAT 22:1-10">Matayi 22.1-10</ref>)</para>
  <para style="p">
    <verse number="15" style="v"/>Buna mutu wumosi mu bobo baba va meza, bu kawa mambu momowukamba Yesu ti :</para>
  <para style="p">—Khini kuidi mutu wowo wela dia mu Kipfumu ki Nzambi !</para>
  <para style="p">
    <verse number="16" style="v"/>Yesu wumvutudila :</para>
  <para style="p">—Mutu wumosi wuvangisa nyengo wunneni, wutumisa batu bawombo. <verse number="17" style="v"/>Thangu yi dia bu yifuana, wufidisa kisadi kiandi mu diambu kakamba batu batumusu ti “yizanu bila mamo makubinini.”</para>
  <para style="p">
    <verse number="18" style="v"/>Vayi babo balomba nlemvo.</para>
  <para style="p">Wutheti wunkamba :</para>
  <para style="p">“Tsola ndisumbidi ayi mfueti kaka kuenda kuyitala, diawu ndemvukila.”</para>
  <para style="p">
    <verse number="19" style="v"/>Wunkaka wukamba :</para>
  <para style="p">“Dikundi di zingombi ndisumbidi, ziawu ndieka kuenda makisa, diawu wundemvukila.”</para>
  <para style="p">
    <verse number="20" style="v"/>Wunkaka wukamba :</para>
  <para style="p">“Bosi kuandi ndikuedidi, diawu ndilendi baka bu kuizila ko.”</para>
  <para style="p">
    <verse number="21" style="v"/>Kisadi beni bu kivutuka, kiyiza kamba Pfumu andi mambu moso mama. Buna pfumu yi nzo beni wufuema ayi wukamba kisadi kiandi :</para>
  <para style="p">“Yenda nsualu mu zinzila ayi mu bina bi zinzila zi divula ayi tuala vava : minsukami, babela binama, baphofo ayi bantiudikanga…”</para>
  <para style="p">
    <verse number="22" style="v"/>Buna kisadi beni kiyiza kunkamba :</para>
  <para style="p">“A pfumu matuminingi mavangimini vayi bibuangu bikidi.”</para>
  <para style="p">
    <verse number="23" style="v"/>Buna pfumu andi wumvutudila :</para>
  <para style="p">“Yenda mu zinzila, mu yenda ziphangu kuika batu biza koti mu diambu di nzoꞌama yifuluka. <verse number="24" style="v"/>Bila bukiedika ndikulukamba kadi mutu wumosi mu bobo batumusu kalendi dia ko.”</para>
  <para style="s1">Kukiyekula mu bukiedika</para>
  <para style="p">
    <verse number="25" style="v"/>Nkangu wu batu wuba wuwombo wuba kuenda nlandakananga. Buna Yesu wubaluka kuidi nkangu ayi wuba kamba :</para>
  <para style="p">
    <verse number="26" style="v"/>—Enati mutu wizidi kuidi minu ayi enati kakadi lenda siandi, nguandi, nketuꞌandi, bana bandi, bakhomba bandi zi babakala ayi bakhomba bandi zi baketo, nkutu ayi luzingu luandi veka buna kkalendi banlonguki ama ko. <verse number="27" style="v"/>Woso wunkambu nata dikulusi diandi ayi wunkambu kundandakana, kalendi ba nlonguki ama ko. <verse number="28" style="v"/>Bila nani buna luidi bu katidi tungisa nzo yi banga wunkambu tuama vuandanga mu yindula thalu yela fua mu nzo beni mu diambu di zaba kani lenda manisa kisalu beni. <verse number="29" style="v"/>Bila enati kakadi nunga mu manisa thungulu andi bu kamanisini tula zifundasio buna batu boso bobo bela kummona, bela kunsekinina <verse number="30" style="v"/>bu bela tuba : “mutu wawu wutona tungisa nzo vayi kasia nunga ko manisa yawu”.</para>
  <para style="p">
    <verse number="31" style="v"/>Voti ntinu mbi wowo tidi nuanisa ntinu wunkanka mvita wunkambu tuama vuandanga mu yindula kani mu dikumi mili di masodi buna lenda nungamu nuanisa mutu wowo wunkuiza kuidi niandi ayi makumuadi ma mili e ? <verse number="32" style="v"/>Enati buawu ko buna bu kakidi thama buna makafidisa mvualakuidi ntinu wunkaka ayi kunyuvula mambu mafueni mu kotisa ndembama.</para>
  <para style="p">
    <verse number="33" style="v"/>Diawu woso kuandi buna luidi wunkambu yekula bima bioso bidi yandi buna kalendi ba nlonguki ama ko.</para>
  <para style="r">(<ref loc="MRK 9:50">Malako 9.50</ref>)</para>
  <para style="p">
    <verse number="34" style="v"/>—Tsalu kidi kima kimboti vayi enati yizimbisidi lueki luandi bunabuevi balenda vutudila lueki beni e ? <verse number="35" style="v"/>Yisiedi kadi mfunu ko kani mu ntoto voti mu mbozi, yifueti kaka lozu ku nganda. Woso widi matu mawila buna bika kawa.</para>
  <chapter number="15" style="c"/>
  <para style="s1">Zinongo zitatu zi kiadi ki Nzambi</para>
  <para style="p">
    <verse number="1" style="v"/>Mimfutisi mi ziphaku ayi bankua masumu bayiza kutakana vaba Yesu, muingi banwa. <verse number="2" style="v"/>Bafalisi ayi minlongi mi mina baniunguta ayi batuba :</para>
  <para style="p">—Mutu wawu wunyakula bankua masumu ayi wundia yawu va kimosi !</para>
  <para style="s1">Nongo yi dimeme dizimbala ayi dimonika</para>
  <para style="r">(<ref loc="MAT 18:12-14">Matayi 18.12-14</ref>)</para>
  <para style="p">
    <verse number="3" style="v"/>Buna Yesu wuba kamba nongo yayi :</para>
  <para style="p">
    <verse number="4" style="v"/>—Nani mutu mu beno buna luidi vuidi khama yimosi yi mameme vayi zimbukila zimbisidi dimeme dimosi, wunkambu sia yekula luvua ayi vua lu mameme mankaka muingi kenda tombi diodi dizimbala, nate kela dimona e ?</para>
  <para style="p">
    <verse number="5" style="v"/>Bu kadi bakudi, buna mu khini kela kuditudila va mavangiti mandi. <verse number="6" style="v"/>Niandi tula ku nzoꞌandi, buna wela tumisa bakundi bandi ayi bobo bafikimini yandi ayi wuba bakamba : “bila lumona yama khini va kimosi bila ndimueni dimeme diama dizimbala.”</para>
  <para style="p">
    <verse number="7" style="v"/>Ndikulukamba ti khini yela ba mu Diyilu mu diambu di nkua masumuwumosi bu kabaludi mavanga mandi yela viokakana ayi yoyi yidi mu tala luvua ayi vua lu basonga bakambulu kuawu mfunu wu balula mavanga mawu.</para>
  <para style="s1">Nongo yi sengo kizimbala ayi kimonika</para>
  <para style="p">
    <verse number="8" style="v"/>—Voti nketo mbi wowo vuidi dikumi di zimbongo zi bisengo vayi zimbisidi sengo kimosi, wunkambu lemisanga muinda ayi wunkambu kombulanga nzo ayi wunkambu tombanga bumboti sengo kiandi nate kammonakiawu e ? <verse number="9" style="v"/>Bu kamueni kiawu, buna wela kutikisa bakundi bandi ayi bobo bafikimini yandi ayi wela bakamba : “bika lumona yama khini va kimosibila ndimueni sengo kiama ki zimbongo kioki kizimbala.” <verse number="10" style="v"/>Bobuawu ndikulukamba ti khini yiwombo yidi kuidi zimbasi zi Nzambi nkua masumu wumosi bu kabaludi mavanga mandi.</para>
  <para style="s1">Nongo yi muana wuzimbala ayi wumonika</para>
  <para style="p">
    <verse number="11" style="v"/>Buna wubuela tuba diaka :</para>
  <para style="p">—Vaba mutu wumosi wuba ayi bana buadi bababakala. <verse number="12" style="v"/>Nleki wunkamba dise diandi : “a tata, bika wuphana ndambu ki kiuka kiama !” Buna dise diba kabudila kiuka kiandi.</para>
  <para style="p">
    <verse number="13" style="v"/>Ndambu yi bilumbu bu bivioka, nleki wutota bima biandi ayi wuyenda mu tsi yi thama. Kuna kamana fukisila bima biandi bioso mu luzingu lu divunzi. <verse number="14" style="v"/>Bu kamana fukisa bibio, buna kanda kingolo ki nzala ki yiza bua mu tsi beni ayi wutona mona nzala.</para>
  <para style="p">
    <verse number="15" style="v"/>Buna wuyenda sonama mu kisalu kuidi pfumu yimosi yi tsiyina. Buna pfumu beni wumfidisa ku zitsola ziandi mu diambu kenda sunganga zingulu. <verse number="16" style="v"/>Buna wuzola kuandi wesa dikutu diandi mu dianga bidia bi zingulu vayi kadi mutu kasia kumvana biawu ko.</para>
  <para style="p">
    <verse number="17" style="v"/>Buna wutona yindula mu tsi andi ntima : “bisadi bioso bi dise diama bindianga boso buididi luzolo luawu vayi minu kuaku ndilembu fua nzala ! <verse number="18" style="v"/>Ndieka telama, ndieka kuenda kuidi dise diama ayi ndielakunkamba : Tatꞌama, ndivodidi masumu kuidi Nzambi ayi kuidi ngeyo. <verse number="19" style="v"/>Ndisi fuana diaka ko bathedila muanꞌaku vayi bika wuthangila banga kisadi kiaku.”</para>
  <para style="p">
    <verse number="20" style="v"/>Buna wutelama ayi wuyenda kuidi siandi. Buna wukidi thamasiandi wummona ayi kiadi kingolo kimbuila. Buna wuyenda dengana nsualumuanꞌandi, wumbumbakana ayi wumfifa bibesi.</para>
  <para style="p">
    <verse number="21" style="v"/>Buna muana wunkamba :</para>
  <para style="p">“Tata ndivodidi masumu kuidi diyilu ayi kuidi ngeyo, ndisi fuanadiaka ko bathedila muanꞌaku.” <verse number="22" style="v"/>Vayi dise dikamba bisadi biandi :</para>
  <para style="p">“Lusia nsualu, lutuala kikhutu kilutidi kitoko ayi lumvuatisakiawu ; lumvuatisa pheti mu nlembo ayi lumvuatisa zisapatu. <verse number="23" style="v"/>Bika lutuala muana wungombi wu mafuta ayi luvonda wawu. Tudianu ayi tuvangisa nyengo ; <verse number="24" style="v"/>bila muanꞌama wawu wubedi wufua vayi wufulukidi ; wubedi wuzimbala ayiwumonikini.” Buna batona nyengo mu khini.</para>
  <para style="p">
    <verse number="25" style="v"/>Mu thangu yina, muanꞌandi wu nkulutu wuba sala ku tsola. Bu kaba vutuka ayi bu kafikama ayi nzo wuwa miziki ayi makinu. <verse number="26" style="v"/>Buna wutumisa kisadi kimosi ayi wunyuvula keni mambu mbi malembu vioki kuna. <verse number="27" style="v"/>Kisadi beni kimvutudila :</para>
  <para style="p">“Keti khimbꞌaku niandi vutukidi. Dise diaku divondisidi muana ngombi wu mafuta bila wummueni wumvimba ayi wukambu kimbevo.”</para>
  <para style="p">
    <verse number="28" style="v"/>Buna nkulutu wufuema ayi wumanga kota. Siandi wutotuka ayi wunleba.</para>
  <para style="p">
    <verse number="29" style="v"/>Vayi niandi wumvutudila :</para>
  <para style="p">“Tala, mimvu miwombo ndimeni kusadila vayi kadi khumbu yimosi ndisia tinguna ko zithumunu ziaku, ayi kadi khumbu yimosi wusia kuphana ko muana khombo muingi ndimona khini va kimosi ayi bakundi bama. <verse number="30" style="v"/>Vayi muanꞌaku, mutu wowo wumana sikisa kiuka kiaku va kimosi ayi bandumba zi leta bu kizidi, buna vondisidi muana ngombi wu mafuta mu diambu diandi.”</para>
  <para style="p">
    <verse number="31" style="v"/>Siandi wumvutudila :</para>
  <para style="p">“A muanꞌama, ngeyo zithangu zioso widi yama va kimosi mu ayi bima biosobiobi phuidi ngeyo vuidi biawu. <verse number="32" style="v"/>Vayi mboti mu vangisa nyengo ayi mona khini bila khombꞌaku yayiwubedi wufua ayi wufulukidi, wubedi wuzimbala ayi monikini.”</para>
  <chapter number="16" style="c"/>
  <para style="s1">Nzambi ayi zimbongo</para>
  <para style="p">
    <verse number="1" style="v"/>Yesu wukamba minlonguki miandi :</para>
  <para style="p">—Mutu wumosi wuba busina buwombo, wuba ayi dikalaka<note caller="+" style="f"><char style="fr" closed="false">16.1 </char><char style="fq" closed="false">Dikalaka</char><char style="fqa" closed="false"> : </char><char style="ft" closed="false">dedikini banga mutu wowo bayekudila kimvuama kuidi pfumu yimosi mu diambu kakebanga kiawu.</char></note> diandi, vayi batu bayiza funda dikalaka diandi ti niandi wufukisidi busina buandi. <verse number="2" style="v"/>Buna pfumu andi bu kantumisa buna wunyuvula : “mambu mbi momondilembu wanga mu diambu diaku e ? Vumbula kipholo mu zaba bueviwukebidi kisalu kiaku bila wulendi buela ba nkebi wu bima biama ko.”</para>
  <para style="p">
    <verse number="3" style="v"/>Buna nkebi wu bima wuyindula mu ntimꞌandi : “diambu mbi ndiekavanga e ? Bila buabu pfumu ama weka kumbotula, ndilendi buela kebangabima biandi ko. Ndilendi salanga ntoto ko bila ndisi ko ngolo ; tsoni mu kuenda lombanga. <verse number="4" style="v"/>Buabu mbakudi diambu mbi ndieka vanga muingi batu baba kundiakulanga mu zinzo ziawu bu bela kumbotula mu kisalu.”</para>
  <para style="p">
    <verse number="5" style="v"/>Vana vawu wutumisa batu boso baba zipholo kuidi pfumu andi. Wuyuvula wutheti :</para>
  <para style="p">“Kikua fueti futa pfumu ama e ?”</para>
  <para style="p">
    <verse number="6" style="v"/>Mutu beni wumvutudila ti :</para>
  <para style="p">“Makumuandi ma mangungulu ma mafuta.”</para>
  <para style="p">Nkebi beni wunkamba : “tamla nkanda wowo wusonika, wawu vuanda vovo, tula nsuala ayi sonikati dikumi di mangungulu.”</para>
  <para style="p">
    <verse number="7" style="v"/>Bosi wukamba wunkaka :</para>
  <para style="p">“Ngeyo kikua fueti futa e ?”</para>
  <para style="p">Niandi wumfutudila ti :</para>
  <para style="p">“Zikhama zitanu zi zitsaku zi ble<note caller="+" style="f"><char style="fr" closed="false">16.7 </char><char style="fq" closed="false">Ble</char><char style="fqa" closed="false"> : </char><char style="ft" closed="false">mpila kunusu kinsadulungu falina ; kidi banga masangu.</char></note>.”</para>
  <para style="p">Buna nkebi beni wunkamba mutu beni ti : “bonga nkanda wowo wusonika ayi sonika zikhama ziya.”</para>
  <para style="p">
    <verse number="8" style="v"/>Buna pfumu beni wuniemisa nkebi wowo wukambu kiedika mu philadiela diandi di kasadila. Bila, mu mambu mawu veka, batu ba thanguyayi balutidi bana ba kiezila mu diela.</para>
  <para style="p">
    <verse number="9" style="v"/>Ayi minu ndikulukamba ti mboti lusadila kimvuama ki ntoto<note caller="+" style="f"><char style="fr" closed="false">16.9 </char><char style="fq" closed="false">kimvuama ki ntoto</char><char style="fqa" closed="false"> : </char><char style="ft" closed="false">kinsundula kimvuama kikambulu kisonga.</char></note> muingi lubaka bakundi mu diambu dieno veka muingi mu thangu kiela manababa kuluyakula mu zinzo zi mvu ka mvu. <verse number="10" style="v"/>Woso mutu widi wukuikama mu bima bifioti buna widi diaka wukuikama mu bima biwombo. Ayi woso kambulu wukuikama mu bima bifioti kalendi ba wukuikama ko mu bima binneni. <verse number="11" style="v"/>Enati lusi ko bakuikama mu kimvuama kikambulu kisonga buna nani wela kuluyekudila kimvuama kikiedika e ? <verse number="12" style="v"/>Enati luisi ko bakuikama mu bima bingana buna nani wela kuluvana bima bieno veka e ?</para>
  <para style="r">(<ref loc="MAT 6:24">Matayi 6.24</ref>)</para>
  <para style="p">
    <verse number="13" style="v"/>—Kuisi ko kisadi kilenda sadila bapfumu buadi. Bila bukiedika wela lenda pfumu yimosi ayi wela zola pfumu yinkaka. Voti wela kiyekulakuidi pfumu yitheti ayi wela lenza pfumu yinkaka. Lulendi sadila Nzambi ayi zimbongo va kimosi ko.</para>
  <para style="p">
    <verse number="14" style="v"/>Buna bamana wa mambu momo, Bafalisi babazolanga zimbongo basekinina Yesu.</para>
  <para style="p">
    <verse number="15" style="v"/>Vayi niandi wuba kamba :</para>
  <para style="p">—Benu luidi batu beta zola kukimonikisa basonga va meso ma batu vayi Nzambi zebi mintima mieno. Bila mambu momo mammonika ma mfunuva meso ma batu madi mambu maphamba va meso ma Nzambi.</para>
  <para style="s1">Mina ayi Kipfumu ki Nzambi</para>
  <para style="r">(<ref loc="MAT 11:12-13">Matayi 11.12-13</ref>)</para>
  <para style="p">
    <verse number="16" style="v"/>—Tsungi yi Mina ayi yi mimbikudi yiba nate mu thangu yi Yowani. Tona thangu yina Nsamu Wumbote wu Kipfumu ki Nzambi wulembu samunu ayi kadika mutu wulembo sadilanga zingolo ziandi mu kota muawu.</para>
  <para style="p">
    <verse number="17" style="v"/>Muaki kadi kuandi phasi diyilu ayi ntoto mu vioka vayi kadi sonu kimosi ki Mina kilendi botulu ko.</para>
  <para style="r">(<ref loc="MAT 5:32">Matayi 5.32</ref>)</para>
  <para style="p">
    <verse number="18" style="v"/>—Woso wumbotula nketo andi ayi kuedidi nketo wunkaka vengi kitsuza<note caller="+" style="f"><char style="fr" closed="false">16.18 </char><char style="ft" closed="false">Minsekudi minkaka misonika ti “Vodidi kimpinga” va buangi ki vengi kitsuza.</char></note> ayi woso wunkuela nketo wubotalo kuidi bakala diandi vengi kitsuza.</para>
  <para style="s1">Nkua kimvuama ayi Lazale</para>
  <para style="p">
    <verse number="19" style="v"/>—Kuba mutu wumosi wu kimvuama, wuba vuatanga minledi mintalu ayi mimboti. Kadika lumbu, luzingu luandi luba lu minyengo. <verse number="20" style="v"/>Nsukami wumosi, dizina diandi Lazale wuba lekanga vana muelonzo yi nkua kimvuama. Nitu andi yoso yiba ziphuta-ziphuta. <verse number="21" style="v"/>Wuba mayindu ma yukutanga mu bitsiadisila biobi biba dodukanga mu thangu mutu wu busina kaba dianga va meza. Vayi zimbua ziba kuiza vendanga ziphuta ziandi.</para>
  <para style="p">
    <verse number="22" style="v"/>Vayi nsukami wuyiza fua ayi zimbasi zinnata nate vana ndambu Abalahami. Mutu wu kimvuama, mamvandi, wufua ayi wuziku. <verse number="23" style="v"/>Kuna tsi yi bafua, wumona ziphasi ziwombo, wuvumbula meso ayi wumona kuna thama Lazale buna kadi va ndambu yi Abalahami.</para>
  <para style="p">
    <verse number="24" style="v"/>Buna wuyamikina :</para>
  <para style="p">“A tata Abalahami, bika wumbona kiadi ! Tuma Lazale kabuika tsongi yi nlembo andi mu nlangu muingi kandakisila dibeti mu ludimi luama bila phasi ndilembu moni mu diambu di minlaki mi mbazu.” <verse number="25" style="v"/>Vayi Abalahami wumvutudila :</para>
  <para style="p">“A muanꞌama, bika wutebuka moyo ti ngeyo wutambula bima biaku mu thangu yi luzingu luaku vayi Lazale wutambula mabienga. Vayi buabu niandi wulembo bombo kuaku vayi ngeyo wulembo yamusu. <verse number="26" style="v"/>Ayi botula mambu momo, diyenga dinneni didi va khatitsika beto ayi beno mu diambu di bobo badi kuaku batidi kuiza kuidi beno babika bakadiluaku dikuizila koko luidi ayi mu diambu di bobo badi koko luidi batidi kuiza kuaku babika baka diluaku dikuizila kuaku tuidi.”</para>
  <para style="p">
    <verse number="27" style="v"/>Buna mutu wu busina wubuela tuba diaka :</para>
  <para style="p">—A tata, lemvuka ! Tuma Lazale ku nzo yi siama <verse number="28" style="v"/>bila zikhombo zitanu zidi yama mu diambu di kabalubula muingi mamvawu babika kuiza ku buangu kiaki ki kiphasi.</para>
  <para style="p">
    <verse number="29" style="v"/>Vayi Abalahami wumvutudila : “Moyize ayi mimbikudi badi yawu bika baba wilukila”.</para>
  <para style="p">
    <verse number="30" style="v"/>Buna nkua busina wubuela tuba :</para>
  <para style="p">“Nana, buawu ko bobo Tata Abalahami. Bila enati mutu fulukidi mu tsi yi bafua ayi wedi kuidi bawu buna bela balula mavanga mawu.”</para>
  <para style="p">
    <verse number="31" style="v"/>Vayi Abalahami wubuela vutula ti :</para>
  <para style="p">“Enati bakadi wila Moyize ayi mimbikudi buna balendi wila ko mutuwufua ka diambu ko wufuluka.”</para>
  <chapter number="17" style="c"/>
  <para style="s1">Khadulu va khatitsika zikhombo</para>
  <para style="r">(<ref loc="MAT 18:6-7">Matayi 18.6-7</ref> ; <ref loc="MRK 9:42">Malako 9.42</ref>)</para>
  <para style="p">
    <verse number="1" style="v"/>Yesu wukamba minlonguki miandi :</para>
  <para style="p">—Ziphukumunu zilendi kambu ko vayi mabienga kuidi woso wuntotukidilanga ziawu. <verse number="2" style="v"/>Bulutidi mboti bankanga ditadi diodi bannikinanga makundi mu tsingu, ku nloza mu mbu ayi mu diambu kabika vodisa, wumosi mu banababa, masumu. <verse number="3" style="v"/>Diawu lulubuka !</para>
  <para style="r">(<ref loc="MAT 18:21-22">Matayi 18.21-22</ref>)</para>
  <para style="p">—Enati khombꞌaku vodidi masumu, buna bika wuntubidila. Ayi enati baludimavanga buna bika wunlemvukila. <verse number="4" style="v"/>Ayi buba kuandi ti tsambudi di zikhumbu kavodidi masumu kuidi ngeyo mu lumbu kimosi, ayi tsambudi di zikhumbu kiza tubila ti : “mbaludi khadulu”. Buna bika wunlemvukila.</para>
  <para style="s1">Minu kidi banga ki dikundi di mutalide</para>
  <para style="r">(<ref loc="MAT 17:20">Matayi 17.20</ref>)</para>
  <para style="p">
    <verse number="5" style="v"/>Mimvuala mikamba Pfumu Yesu :</para>
  <para style="p">—Wutubuela minu.</para>
  <para style="p">
    <verse number="6" style="v"/>Buna Pfumu Yesu wuba vutudila :</para>
  <para style="p">—Bukiedika ti minu kieno, ka diambu ko kidi banga buididi dikundi di mutalide<note caller="+" style="f"><char style="fr" closed="false">17.6 </char><char style="fq" closed="false">Dikundi di mutalide</char><char style="fqa" closed="false"> : </char><char style="ft" closed="false">diawu dikundi dilutidi keva mu makundi moso. Tala <char style="xt"><ref loc="MAT 17:20">Matayi 17.20</ref></char>.</char></note>, nganu lulenda tumina nti wuna ti : “Vuzuka ayi yenda kikuni mu mbu” buna muna yina thangu wufueti kulutumukina.</para>
  <para style="s1">Bisadi bikambulu mfunu</para>
  <para style="p">
    <verse number="7" style="v"/>—Nani buna luidi widi ayi kisadi kiandi kinkunanga voti kinsunganga bibulu, kikunkambanga bu kabedi ku zitsola ti : “yiza nsualu ayi vuanda nsualu va meza ?” <verse number="8" style="v"/>Keti kafueti kunkamba theti ti : “ndambila bidia, vuata minledi mi kisalu ayi thudila bidia va meza nate ndimanisa dia ayi nua ; bosi ngeyo mamvaku wudia ayi wunua ?” <verse number="9" style="v"/>A Buevi pfumu kavueti vutudila kisadi kiandi matondo mu diambu kavengi bumboti momo katumunu e ? Nana ! <verse number="10" style="v"/>Buawu bobo kuidi beno mamveno. Bu luela mana vanga momo lutumunu buna bika luba tuba : “tuidi kaka bisadi bikambulu mfunu, tuvengi kaka momo tutumunu.”</para>
  <para style="s1">Yesu wubelusa dikumi di batu baba buazi</para>
  <para style="p">
    <verse number="11" style="v"/>Buna wulembo yendi ku Yelusalemi, Yesu wuviokila ku Samali ayi Ngalili. <verse number="12" style="v"/>Buna weka va difula di buala bumosi, kuna dikumi di batu babelabuazi bandengana. Thama batelimina <verse number="13" style="v"/>ayi bayamikina mu mbembo yingolo ayi batuba :</para>
  <para style="p">—A Pfumu Yesu, bika wutumona kiadi !</para>
  <para style="p">
    <verse number="14" style="v"/>Yesu bu kaba mona, buna wuba kamba :</para>
  <para style="p">—Yendanu lukimonikisa kuidi banganga Nzambi.</para>
  <para style="p">Mu thangu baba kuenda mu nzila, bazimbukila batumbulu vedila<note caller="+" style="f"><char style="fr" closed="false">17.14 </char><char style="fq" closed="false">batumbulu vedila</char><char style="fqa" closed="false"> : </char><char style="ft" closed="false">voti babelukidi kuawu.</char></note>. <verse number="15" style="v"/>Wumosi mu bawu bu kamona ti belukidi, wuvutuka, wukembisa Nzambi mu ndinga yingolo. <verse number="16" style="v"/>Wufukama va malu ma Yesu, wuyinika zizi kiandi va tsi ayi wumvutudila matondo. Vayi mutu beni wuba muisi Samali.</para>
  <para style="p">
    <verse number="17" style="v"/>Buna Yesu wunyuvula :</para>
  <para style="p">—Keti dikumi divedusulungu e ? A kuevi kuidi divua dinkaka ? <verse number="18" style="v"/>Buna kadi mutu kasi yindula ko mu vutuka ayi vutudila Nzambi matondo botula kaka nzenza yayi e ?</para>
  <para style="p">
    <verse number="19" style="v"/>Buna Yesu wunkamba :</para>
  <para style="p">—Telama ayi yenda kuaku ; minu kiaku kibelusidi.</para>
  <para style="s1">Buevi buela kuizila Kipfumu ki Nzambi</para>
  <para style="p">
    <verse number="20" style="v"/>Bafalisi bayuvula Yesu mu diambu di zaba kani lumbu mbi kiela kuiza Kipfumu ki Nzambi. Niandi wuba vutudila :</para>
  <para style="p">—Kipfumu ki Nzambi bu kiela kuiza kilendi monu mu meso ko. <verse number="21" style="v"/>Ayi balendi tuba ko : “Tala, kidi kuaku” voti “tala kidi kuna” bila luzaba mboti ti Kipfumu ki Nzambi kidi va khatitsikꞌeno.</para>
  <para style="p">
    <verse number="22" style="v"/>Bosi wukamba minlonguki :</para>
  <para style="p">—Bilumbu biela kuiza biobi luela bela tsatu yi mona, banza lumbu kimosi ki muana mutu vayi lulendi kimona ko.</para>
  <para style="r">(<ref loc="MAT 24:23-28">Matayi 24.23-28</ref>)</para>
  <para style="p">
    <verse number="23" style="v"/>—Buna bela kulukamba : “Tala Klisto widi kuaku” voti “tala widikuna”. Buna kadi ba kuenda ayi kadi ku balandakana. <verse number="24" style="v"/>Bila banga lusiemo lueta totukila mu diyilu ayi lueta kienzudila tona tsongi yimosi nate tsongi yinkaka yi diyilu, buna buawu bobo buela bela muana mutu mu lumbu kiandi. <verse number="25" style="v"/>Vayi kafueti tuama mona ziphasi ziwombo ayi kafueti tuama lozu kuidi batu ba tsungi yayi.</para>
  <para style="r">(<ref loc="MAT 24:37-41">Matayi 24.37-41</ref>)</para>
  <para style="p">
    <verse number="26" style="v"/>—Mambu momo maba mu thangu yi Nowa mawu mela buela ba mu bilumbu bi Muana Mutu. <verse number="27" style="v"/>Bila batu badia, banua, bakuelana, bakuedisa nate mu lumbu kioki Nowa kakota mu masuwa. Buna bosi nkuka yi nlangu yiyiza, ayi yimana ku babunga. <verse number="28" style="v"/>Banga kuandi bubela mu bilumbu bi Loti : batu badia, banua, basumba, basumbisa, bakuna batungisa. <verse number="29" style="v"/>Vayi mvula yi mbazu ayi yi sufele yinoka ayi yimana ku babungamu lumbu kioki Loti katotuka mu Sodoma. <verse number="30" style="v"/>Buawu bobo buela bela mu lumbu kioki Muana mutu kela monika. <verse number="31" style="v"/>Mu lumbu kina, enati mutu widi ku yilu muanzu vayi widi ayi bima biandi mu nzo buna kabika kuluka muingi kenda bongi biawu ; bobuawu woso wela batakana ku zitsola kabika buela vutuka ku nzo andi. <verse number="32" style="v"/>Bika lutebukila nketo wu Loti moyo. <verse number="33" style="v"/>Woso wela tomba vukisa luzingu luandi, wela luzimbisa vayi wosowela luzimbisa wela luvukisa.</para>
  <para style="p">
    <verse number="34" style="v"/>Bukiedika ndikulukamba, muna builu buna, batu buadi bela lekamfulu yimosi, wumosi mu bawu wela botulu vayi wunkaka wela siala. <verse number="35" style="v"/>Baketo buadi bela tuta mfufu va kimosi, wumosi mu bawu wela botulu vayi wunkaka wela siala. [<verse number="36" style="v"/>Babakala buadi bela ba ku zitsola, wumosi mu bawu wela botuluvayi wunkaka wela siala<note caller="+" style="f"><char style="fr" closed="false">17.36 </char><char style="ft" closed="false">Buku voti nzila yayi yikambulu mu minkanda minkaka. Tala mu <char style="xt"><ref loc="MAT 24:40">Matayi 24.40</ref></char>.</char></note>.]</para>
  <para style="p">
    <verse number="37" style="v"/>Buna minlonguki minyuvula :</para>
  <para style="p">—A Pfumu, kuevi kuela viokila mambu momo e ? Niandi wuba vutudila :</para>
  <para style="p">—Koso kuidi mvumbi, kuawu kuidi bibala.</para>
  <chapter number="18" style="c"/>
  <para style="s1">Lusambila mu kambu vonga</para>
  <para style="p">
    <verse number="1" style="v"/>Yesu wukamba minlonguki miandi nongo yayi mu diambu di kuba sudikisa ti bafueti sambilanga mu zithangu zioso mu kambu vonga.</para>
  <para style="p">
    <verse number="2" style="v"/>—Kuba zuzi dimosi diba mu divula dimosi, zuzi beni kaba monanga Nzambi tsisi ko ayi kaba kinzikanga ko kadi mutu wumosi. <verse number="3" style="v"/>Mu divula beni muba diaka difuola dimosi. Difuola beni diba kuizanga kuidi niandi ayi diba kunkambanga : “Bika wundungisa va ntuala mbeni ama”. <verse number="4" style="v"/>Thangu yiwombo zuzi beni kasia zola ko. Vayi niandi wukamba mu ntimꞌandi ti : “ka diambu ko ndimonanga Nzambi tsisi ayi ndikinzikanga batu ko, <verse number="5" style="v"/>vayi difuola diandi dilembu thatisa buna ndieka kunnungisa muingi kabika buela kuiza ku thatisanga.”</para>
  <para style="p">
    <verse number="6" style="v"/>Buna Pfumu wela tuba diaka :</para>
  <para style="p">—Lunwa bumboti mambu matuba zuzi diodi di mbimbi. <verse number="7" style="v"/>Buna lumbanza ti Nzambi kalendi nungisa ko batu bandi bobo kasobula ayi bobo baku nsambilanga builu ayi muini ? Beno lumbanzila ti niandi wela zingila mu kuba sadisa e ? <verse number="8" style="v"/>Bukiedika ndikulukamba, mu nsualu kela kuba nungisa. Vayi muana mutubu kela kuiza, buna wela kuiza bata kuandi batu badi minu va ntoto e ?</para>
  <para style="s1">Nongo yi Mfalisi ayi mfutisi wu ziphaku</para>
  <para style="p">
    <verse number="9" style="v"/>Wubuela tuba diaka nongo yayi mu diambu di batu bobobakukimonanga ti badi batu basonga vayi banlenzanga bankaka.</para>
  <para style="p">
    <verse number="10" style="v"/>—Babakala buadi bayenda ku nzo Nzambi mu diambu di sambila. Mfalisi wumosi ayi mfutisi wu ziphaku wumosi. <verse number="11" style="v"/>Mfalisi wutelama va lutengo ayi wusambila lusambulu lualu :</para>
  <para style="p">“A Nzambi, ndikuvutudila matondo bu khambulu dedakana bangabatu bankaka, bobo banzionanga bima bingana, bobo bakambulu basonga, bobo bavanganga kitsuza<note caller="+" style="f"><char style="fr" closed="false">18.11 </char><char style="ft" closed="false">Tala Luka 16.18</char></note> voti bobo badi kuandi banga mfutisi wu ziphaku wowo. <verse number="12" style="v"/>Minu mu kadika sabala bilumbu biodi ndieta kukifuisila nzala mu diambu di lusambulu<note caller="+" style="f"><char style="fr" closed="false">18.12 </char><char style="ft" closed="false">Minsekudi minkaka misonika “mina nsoki” va buangu ki kukifuisa nzala mu diambu di lusambulu.</char></note> ayi ndieta vana kuku ki kumi mu bima bioso biobi bidi yama.”</para>
  <para style="p">
    <verse number="13" style="v"/>Mfutisi wu ziphaku thama kayenda telimina ayi kasia zolavumbula meso mandi ku diyilu ko. Vayi thulu andi yawu kaba bundanga bu katuba :</para>
  <para style="p">“A Nzambi, bika wumbona kiadi bila ndidi nkua masumu !”</para>
  <para style="p">
    <verse number="14" style="v"/>Bukiedika ndikulukamba, mfutisi wu ziphaku wowo sumbu kavutuka ku nzo andi, wumonika wusonga va meso ma Nzambi vayi bika mutu wowo wunkaka bila woso wukukikululanga wela nanguku ayi woso wukukinangikanga wela kululu.</para>
  <para style="s1">Yesu wutambula bana bafioti</para>
  <para style="r">(<ref loc="MAT 19:13-15">Matayi 19.13-15</ref> ; <ref loc="MRK 10:13-16">Malako 10.13-16</ref>)</para>
  <para style="p">
    <verse number="15" style="v"/>Bannatisa bana bafioti muingi kaba simba vayi minlonguki bu mimonabobo mitubidila batu bobo babanata. <verse number="16" style="v"/>Yesu wuba tumisa ayi wuba kamba :</para>
  <para style="p">—Bika bana bafioti biza kuidi minu ayi kadi kuba kandika bila kipfumu ki Nzambi kivuiwulu kuidi batu badi banga bobo. <verse number="17" style="v"/>Bukiedika ndikulukamba ti woso wunkambu tambula Kipfumu ki Nzambi banga muana wu fioti kalendi mu kota ko.</para>
  <para style="s1">Bambuama ayi kipfumu ki Diyilu</para>
  <para style="r">(<ref loc="MAT 19:16-30">Matayi 19.16-30</ref> ; <ref loc="MRK 10:17-31">Malako 10.17-31</ref>)</para>
  <para style="p">
    <verse number="18" style="v"/>Buna pfumu yimosi yinyuvula :</para>
  <para style="p">—A nlongi wumboti, diambu mbi mvanga muingi ndibaka luzingu lukalumani e ?</para>
  <para style="p">
    <verse number="19" style="v"/>Buna Yesu wumvutudila :</para>
  <para style="p">—Bila mbi wukuthedila wumboti ? Kuisi ko mutu wumboti botula kaka, Nzambi. <verse number="20" style="v"/>Keti zebi zithumunu : <char style="qt">Kadi vanga kitsuza, kadi vonda, kadi yiba, kadi telama kimbangi ki luvunu, kinzika siaku ayi ngudi aku.</char></para>
  <para style="p">
    <verse number="21" style="v"/>Buna niandi wuvutula :</para>
  <para style="p">—Ndinkebanga mambu moso momo tona bumuana buama.</para>
  <para style="p">
    <verse number="22" style="v"/>Yesu bu kawa bobo, buna wunkamba :</para>
  <para style="p">—Diambu dimosi dinkamba kuidi ngeyo : Yenda sumbisa bima bioso biobi bidi yaku ayi kabudila minsukami bioso wumbaka buna wela bakakiuka ku diyilu. Buna bosi wiza ayi wundandakana.</para>
  <para style="p">
    <verse number="23" style="v"/>Bu kawa bobo, kiadi kingolo kimbuila bila kimvuama kiwombo kiba yandi.</para>
  <para style="p">
    <verse number="24" style="v"/>Yesu bu kamona ti mutu beni weka kiadi-kiadi buna wutuba :</para>
  <para style="p">—Didi diambu di phasi kuidi batu badi kimvuama mu kota mu kipfumu ki Nzambi. <verse number="25" style="v"/>Bila kadi kuandi phasi kuidi kamela<note caller="+" style="f"><char style="fr" closed="false">18.25 </char><char style="fq" closed="false">Kamela</char><char style="fqa" closed="false"> : </char><char style="ft" closed="false">mpila bulu kidi banga phunda ; kikubuku mu natanga bizitu mu dikanga ayi nlangu wuwombo kieti nua.</char></note> mu viokila va divudu di tsoma vayi phasi kuidi nkua kimvuama mu kota mu kipfumu ki Nzambi.</para>
  <para style="p">
    <verse number="26" style="v"/>Buna batu bobo bawa bobo, batuba :</para>
  <para style="p">—Buna nani wulenda vuka e ?</para>
  <para style="p">
    <verse number="27" style="v"/>Yesu wuba vutudila :</para>
  <para style="p">—Mambu momo batu beti lembakana, Nzambi lenda ku mavanga.</para>
  <para style="p">
    <verse number="28" style="v"/>Buna Piela wunyuvula :</para>
  <para style="p">—Tata, tumana yekula bibioso ayi tulandakana.</para>
  <para style="p">
    <verse number="29" style="v"/>Yesu wuba vutudila :</para>
  <para style="p">—Bukiedika ndikulukamba, kuisi ko mutu wusia bika mu diambu di Kipfumu ki Nzambi, nzo andi, bambuta bandi bakhomba bandi, nketo andi voti bana bandi, <verse number="30" style="v"/>wela kambu tambula mu thangu yayi, biwombo viokila biobi kabika ayiwela kambu tambula, mu thangu yinkuiza, luzingu lukalumani.</para>
  <para style="s1">Yesu wuyolukila diaka lufua luandi ayi mfulukulu andi.</para>
  <para style="r">(<ref loc="MAT 20:17-19">Matayi 20.17-19</ref> ; <ref loc="MRK 10:32-34">Malako 10.32-34</ref>)</para>
  <para style="p">
    <verse number="31" style="v"/>Yesu wunata kumi ayi mimvuala miodi ayi wuba kamba :</para>
  <para style="p">—Tala, tueka kuenda ku Yelusalemi ayi mambu moso masonika mimbikudi mu diambu di Muana Mutu meka sunduka. <verse number="32" style="v"/>Bila bela kunyekula mu mioko mi bapakanu, bela kunsekinina, bela kumfinga, bela kunlobudila madita ; <verse number="33" style="v"/>ayi bela kunzuba bikoti, bela kumvonda. Bosi wela fuluka mu lumbu kintatu.</para>
  <para style="p">
    <verse number="34" style="v"/>Minlonguki misia sudika kadi diambu dimosi ko mu mambu moso mana bila tsundu yi mambu momo yiba yisuama kuidi bawu ; ayi misia bakula ko mambu mbi Yesu kaba yolukilanga.</para>
  <para style="s1">Yesu wubelusa phofo</para>
  <para style="r">(<ref loc="MAT 20:29-34">Matayi 20.29-34</ref> ; <ref loc="MRK 10:46-52">Malako 10.46-52</ref>)</para>
  <para style="p">
    <verse number="35" style="v"/>Yesu bu kafikama ayi Yeliko, phofo yimosi yivuanda mu yenda nzila, wuba lombanga zimbongo. <verse number="36" style="v"/>Bu kawa biyoko bi nkangu wu batu wuba vioka, buna wuyuvula kani mbi biobi.</para>
  <para style="p">
    <verse number="37" style="v"/>Buna bamvutudila ti Yesu muisi Nazaleti wulembu vioki.</para>
  <para style="p">
    <verse number="38" style="v"/>Buna wuyamikina mu ndinga yingolo ti :</para>
  <para style="p">—Yesu, Muana Davidi, wumboni kiadi !</para>
  <para style="p">
    <verse number="39" style="v"/>Btu bobo baba ku ntuala nkangu bantemina muingi kabika biyoko vayiniandiwuluta buela yamikina :</para>
  <para style="p">—A muana Davidi, wumboni kiadi !</para>
  <para style="p">
    <verse number="40" style="v"/>Yesu bu katelama, buna wuvana lutumu ti bannatina niandi. Bu kafikama, Yesu wunyuvula :</para>
  <para style="p">
    <verse number="41" style="v"/>—A diambu mbi tidi ndivangila e ? Wumvutudila :</para>
  <para style="p">—A pfumu, ntidi buela mona.</para>
  <para style="p">
    <verse number="42" style="v"/>Buna Yesu wunkamba :</para>
  <para style="p">—Mona kuaku bila minu kiaku kibelusidi.</para>
  <para style="p">
    <verse number="43" style="v"/>Vana vawu niandi wumona ayi wunlandakana. Wunkembisa Nzambi. Batu boso bu bamona bobo bakembisa Nzambi.</para>
  <chapter number="19" style="c"/>
  <para style="s1">Zakayi wutambula luvulusu</para>
  <para style="p">
    <verse number="1" style="v"/>Wukota mu divula di Yeliko ayi wudisabuka. <verse number="2" style="v"/>Tala mutu wumosi, dizina diandi Zakayi, wuba pfumu yi mimfutisi mi ziphaku ayi wuba nkua busina. <verse number="3" style="v"/>Wuzola mona Yesu mu diambu kazaba buevi kadidi vayi kadia nunga ko mu diambu di nkangu wu batu bila ntela wu khufi wuba yandi. <verse number="4" style="v"/>Buna wuzawula kuna ntuala ayi wumota mu nti wu sikomole mu diambu kamona Yesu bila vana kafueti viokila.</para>
  <para style="p">
    <verse number="5" style="v"/>Mu thangu Yesu katula vana buangu beni, wumbula meso, wummona ayi wunkamba :</para>
  <para style="p">—Zakayi, kuluka nsualu bila buabu mu nzo aku mfueti vuanda.</para>
  <para style="p">
    <verse number="6" style="v"/>Zakayi wukuluka mu nsualu ayi wutambula Yesu mu khini.</para>
  <para style="p">
    <verse number="7" style="v"/>Bu bamona bobo, batu boso baniunguta ayi batuba :</para>
  <para style="p">—Tala, wedi leki ku nzo nkua masumu wowo !</para>
  <para style="p">
    <verse number="8" style="v"/>Vayi Zalayi wutelama wukamba Pfumu :</para>
  <para style="p">—Tala, ndieka vana minsukami khatitsika yi bima biama ayi enati mutu ndivangila mbimbi mu kumvuna buna ndieka kumvutudila mu zikhumbu ziya.</para>
  <para style="p">
    <verse number="9" style="v"/>Buna Yesu wunkamba :</para>
  <para style="p">—Pulusu yikotidi mu lumbu kiaki mu nzo yayi bila mutu wawu, mamvandi, widi muana wu Abalahami. <verse number="10" style="v"/>Bila muana mutu wuyiza mu tomba ayi mu vukisa bobo baba bazimbala.</para>
  <para style="s1">Nongo yi zimbongo zi butisa</para>
  <para style="r">(<ref loc="MAT 25:14-30">Matayi 25.14-30</ref>)</para>
  <para style="p">
    <verse number="11" style="v"/>Nkangu bu wuba wa mambu mama, Yesu wubuela bakamba nongo yimosibila buna Yelusalemi difikimini ayi batu babanzila ti kipfumu ki Nzambi kieka kuiza nsualu.</para>
  <para style="p">
    <verse number="12" style="v"/>Buna wuba kamba :</para>
  <para style="p">—Mutu wumosi wu dikanda di luzitu wuyenda ku tsi yi thama muingi kenda bieku ntinu. Niandi mana bieku buna bosi kela vutuka ku tsi andi. <verse number="13" style="v"/>Buna wutumisa dikumi di bisadi biandi ayi wuvana kuidi kadikamutu sengo kimosi ki nolo<note caller="+" style="f"><char style="fr" closed="false">19.13 </char><char style="fq" closed="false">sengo kimosi ki nolo</char><char style="fqa" closed="false"> : </char><char style="ft" closed="false">kiba luvalu lu dikumi di mine. Ayi mine yimosi yiba mfutu wu kisadi mu tezo ki nkama yimosi yi bilumbu bi kisalu.</char></note>. Bosi wuba kamba :</para>
  <para style="p">“Bika lubutisa zimbongo ziazi nate ndiela vutuka.”</para>
  <para style="p">
    <verse number="14" style="v"/>Vayi basi tsi andi banlenda. Diawu ku manima mandi bamfidisilamimvuala mu diambu mituba ti :</para>
  <para style="p">“Tumengi ti mutu wawu katu yadila.”</para>
  <para style="p">
    <verse number="15" style="v"/>Bu kamana bieku ntinu, wuvutuka ku tsi andi ayi wutumisa bisadibiobi kasia bikila zimbongo. Wuzola zabathalu yibutisa kadika mutu mu zimbongo zikatambula.</para>
  <para style="p">
    <verse number="16" style="v"/>Wutheti wuyiza ayi wutuba :</para>
  <para style="p">“A Pfumu, sengo kiaku ki nolo kibutidi dikumi di bisengo bi nolo.”</para>
  <para style="p">
    <verse number="17" style="v"/>Buna Pfumu beni wunkamba :</para>
  <para style="p">“Sedi bumbote ! Widi kisadi kimboti. Sumbu wubedi wukuikama mu mambu mafioti, diawu ndiveni minsua mu yadila dikumi di mavula.”</para>
  <para style="p">
    <verse number="18" style="v"/>Mutu wummuadi wuyiza ayi wutuba :</para>
  <para style="p">“A Pfumu, sengo kiaku ki nolo kibutidi bisengo bitanu binkaka bi nolo.”</para>
  <para style="p">
    <verse number="19" style="v"/>Buna Pfumu wukamba kuidi kisadi kimmuadi :</para>
  <para style="p">“Ngeyo ndiveni minsua mu yadila mavula matanu.”</para>
  <para style="p">
    <verse number="20" style="v"/>Wunkaka wuyiza ayi wutuba :</para>
  <para style="p">“A Nlongi, tala sengo kiaku kinolo, ndiki sueka bumboti va dikolo di nledi. <verse number="21" style="v"/>Bila minu tsisi ndimueni bila widi mutu wumosi mu thewa ; ngeyo wunzionanga biobi wukambu sala, ngeyo wuntotanga bidia biobi wusia kuna ko.”</para>
  <para style="p">
    <verse number="22" style="v"/>Buna pfumu wunkamba :</para>
  <para style="p">“Ndieka kusambisa mu mambu momo tubidi ngeyo veka widi kisadi kimbimbi ! Zebi kuaku ki ndidi mutu wu thewa. Ndinzionanga biobindikambu sala ayi ndintotanga bidia biobi ndisia kuna ko. <verse number="23" style="v"/>Vayi bila mbi wukambu tudila zimbongo ziama ku banki muingi ndibakila ziawu ndandu mu thangu ndivutukidi e ?”</para>
  <para style="p">
    <verse number="24" style="v"/>Buna wukamba batu bobo baba vana ti :</para>
  <para style="p">“Lunzionanu sengo kinolo ayi vananu kiawu mutu widi dikumi di bisengo bi nolo.”</para>
  <para style="p">
    <verse number="25" style="v"/>Vayi batu beni bankamba :</para>
  <para style="p">“A Pfumu, keti dikumi didi yandi e !”</para>
  <para style="p">
    <verse number="26" style="v"/>Buna niandi wuba vutudila :</para>
  <para style="p">“Bukiedika ndikulukamba ti kuidi mutu wowo beki bela kumvanaayi kuidi mutu wowo kambulu, bela kunziona banza biobi bidi yandi. <verse number="27" style="v"/>Bosi lundatina vava bambeni ziama ziozi zimanga ti ndibika ku bayadila ayi luba vondila va meso mama.”</para>
  <para style="ms1">KISALU KI YESU KU YELUSALEMI</para>
  <para style="s1">Yesu wutambulu mu nkembo ku Yelusalemi</para>
  <para style="r">(<ref loc="MAT 21:1-11">Matayi 21.1-11</ref>,<ref loc="MAT 21:15-17">15-17</ref> ; <ref loc="MRK 11:1-10">Malako 11.1-10</ref> ; <ref loc="JHN 12:12-16">Yowani 12.12-16</ref>)</para>
  <para style="p">
    <verse number="28" style="v"/>Bu kamana tuba mambu momo, Yesu wuba tuaminina ku ntuala mu kuenda ku Yelusalemi.</para>
  <para style="p">
    <verse number="29" style="v"/>Buna beka nduka tula ku Betefange ayi ku Betani, ku ndambu mongo wu beta tedila “mongo minti mi Olive”, buna wutuma minlonguki miandi miodi <verse number="30" style="v"/>wuba kamba :</para>
  <para style="p">—Yendanu ku buala bobo butalini yeno. Beno kota muawu, buna malu monamuana phunda wukangama. Kadi mutu wumosi kavuandidiabu wawu ko. Luniangunawawu ayi lutuala wawu. <verse number="31" style="v"/>Enati mutu wuluyuvudi : “bila mbi lulembo niangunina wawu e ?” Buna lumvutudila ti : “Pfumu mfunu kavuidi wawu.”</para>
  <para style="p">
    <verse number="32" style="v"/>Bobo batumbu bu bayenda, bamona mambu moso boso kabakambila.</para>
  <para style="p">
    <verse number="33" style="v"/>Bu baba nianguna muana phunda, buna batu bobo bavua wawu baba yuvula :</para>
  <para style="p">—A bila mi luniangunina muana phunda wowo e ?</para>
  <para style="p">
    <verse number="34" style="v"/>Bawu bamvutula :</para>
  <para style="p">—Pfumu mfunu kavuidi wawu.</para>
  <para style="p">
    <verse number="35" style="v"/>Buna bawu nata kuidi Yesu. Bu bamana yala minledi miawu va mbata phunda bakumisa vawu Yesu.</para>
  <para style="p">
    <verse number="36" style="v"/>Bu kaba vioka, mu nzila batu bayala minledi miawu mu nzila. <verse number="37" style="v"/>Buna beka nduka tula, bu baba nengumuka mongo wu minti mi olive, nkangu woso wu minlonguki wumona khini, wukembisa Nzambi, mu ndinga yingolo, mu diambu di bikumu biobi mimona.</para>
  <para style="p">
    <verse number="38" style="v"/>Bawu batuba ti :</para>
  <para style="p">—<char style="qt">Bika kasakumunu ntinu wowo wunkuizila mu dizina di Pfumu. Bika ndembama yiba ku diyilu ayi nkembo mu bibuangu bizangama !</char></para>
  <para style="p">
    <verse number="39" style="v"/>Buna Bafalisi bankaka baba muna nkangu bakamba Yesu ti :</para>
  <para style="p">—A nlongi, temina minlonguki miaku.</para>
  <para style="p">
    <verse number="40" style="v"/>Yesu wuba vutudila :</para>
  <para style="p">—Bukiedika ndikulukamba, enati balembulu biyoko buna matadi mamayamikina.</para>
  <para style="s1">Thumbudulu yi Yelusalemi</para>
  <para style="p">
    <verse number="41" style="v"/>Mu thangu kafikama ayi divula, wumona divula ayi wudila mu diambudi divula beni. <verse number="42" style="v"/>Bosi wutuba :</para>
  <para style="p">—Enati ngeyo mamvaku wedi zaba, kani ka lumbu kiaku kiaki mambu momo malenda kunatina ndembama ! Vayi buabu masuekulu va meso maku. <verse number="43" style="v"/>Bila bilumbu biela ku kuizila, biobi bambeni ziaku ziela kaba mimbuingi, ziela kuzungidila, ziela kufietikisa mu zindambu zioso. <verse number="44" style="v"/>Ziela kuvindubula va ntoto va kimosi ayi bana baku badi yaku ayi kadi ditadi dimosi, mu ngeyo, dilendi siala va yilu ditadi dinkaka ko. Bila wusia zaba ko thangu yoyo Nzambi kayiza ku buminina.</para>
  <para style="s1">Yesu wulonga mu nzo Nzambi</para>
  <para style="r">(<ref loc="MAT 21:12-13">Matayi 21.12-13</ref> ; <ref loc="MRK 11:15-19">Malako 11.15-19</ref> ; <ref loc="JHN 2:13-16">Yowani 2.13-16</ref>)</para>
  <para style="p">
    <verse number="45" style="v"/>Yesu wukota mu nzo Nzambi ayi wutona kuka batu bobo baba sumbisa bima, wuba kamba :</para>
  <para style="p">
    <verse number="46" style="v"/>—Didi disonama : <char style="qt">nzo ama yela ba nzo yi lusambulu vayi beni lukitudi yawu suamunu ki mivi !</char></para>
  <para style="p">
    <verse number="47" style="v"/>Bilumbu bioso Yesu wulonga mu nzo Nzambi. Zimbumu zi banganga Nzambi, minlongi mi mina ayi bakulutu ba batu batomba diluaku di kumvondisila. <verse number="48" style="v"/>Vayi basia zaba ko busila bila batu boso banlandakana mu wa mambu mandi.</para>
  <chapter number="20" style="c"/>
  <para style="s1">Balenza kipfumu ki Yesu</para>
  <para style="r">(<ref loc="MAT 21:23-27">Matayi 21.23-27</ref> ; <ref loc="MRK 11:27-33">Malako 11.27-33</ref>)</para>
  <para style="p">
    <verse number="1" style="v"/>Lumbu kimosi Yesu bu kaba longa batu mu nzo Nzambi, wuba kuba samunina Nsamu Wumbote ; zimbukila bapfumu banganga Nzambi, minlongi mi mina ayi bakulutu ba batu bayiza, <verse number="2" style="v"/>banyuvula :</para>
  <para style="p">—Wutukamba mu lulendo mbi wulembu vangila mambu momo ? Voti nani wuvana lulendo beni e ?</para>
  <para style="p">
    <verse number="3" style="v"/>Yesu mamvandi wuba kamba :</para>
  <para style="p">—Minu mamvama kiuvu kimosi kidi yama mu kuluyuvula. <verse number="4" style="v"/>Bika lukhamba : mbotokolo yi Yowani, ku diyilu yiba voti kuidi batu e ?</para>
  <para style="p">
    <verse number="5" style="v"/>Buna beka lembu kayindulanga mu bawu veka. Buna baniunguta : enati tutubidi ti : “Ku diyilu” buna maka tuyuvula “vayi bila mbi lusia kunwilukila ko e ?” <verse number="6" style="v"/>Vayi enati tutubidi ti “kuidi batu” buna batu boso maba tuvondila mu matadi bila batu boso bazebi ti Yowani wuba mbikudi. <verse number="7" style="v"/>Buna bavutula ti basi zaba ko kuevi kaba.</para>
  <para style="p">
    <verse number="8" style="v"/>Buna Yesu wuba vutudila :</para>
  <para style="p">—Minu mamvama, ndilendi kulukamba ko kani mu lulendo lu nani ndilembu vangila mambu mama.</para>
  <para style="s1">Nongo yi bisadi bimbimbibi ndima yi vinu</para>
  <para style="r">(<ref loc="MAT 21:33-46">Matayi 21.33-46</ref> ; <ref loc="MRK 12:1-12">Malako 12.1-12</ref>)</para>
  <para style="p">
    <verse number="9" style="v"/>Bosi wukamba batu nongi yayi :</para>
  <para style="p">—Mutu wumosi wukuna ndima yi vinu ; wuyekudila yawu minkuni<note caller="+" style="f"><char style="fr" closed="false">20.9 </char><char style="fq" closed="false">Minkuni</char><char style="fqa" closed="false"> : </char><char style="ft" closed="false">batu bobo bansalanga zitsola, bansadisanga zindima bawu beti tedilanga minkuni.</char></note> muingi mimvananga ndambu yi mimbutu mu kadika mvu ayi wuyenda mu nzietolo mu mimvu miwombo. <verse number="10" style="v"/>Mu thangu yimvelungu makundi ma vinu, wutuma kisadi kiandikimosi kuidi minkuni bi ndima muingi mimvana ndambu yi mimbutu mi vinu vayi minkuni mi ndima mintuta khuba ayi mimvutula mioko yi mioko. <verse number="11" style="v"/>Wubuela fidisa diaka kisadi kinkaka. Mamvandi wututu khuba, wufingu ayi mimvutula mioko yi mioko. <verse number="12" style="v"/>Pfumu yi ndima wubuela fidisa diaka kisadi kintatu vayi minkuni mi ndima minlueka ayi minloza ku nganda yi ndima.</para>
  <para style="p">
    <verse number="13" style="v"/>Buna pfumu yi ndima wutuba : A mbi ndieka vanga e ? Ndieka fidisamuanꞌama wu luzolo ; mananga bela kummona lukinzu bu bela kummona.</para>
  <para style="p">
    <verse number="14" style="v"/>Vayi minkuni mi ndima bu mimmona, mitubana bawu na bawu : “Tala mutu wela vinginina ndima, bika tumvonda muingi ndima beniyikituka yeto veka !”</para>
  <para style="p">
    <verse number="15" style="v"/>Buna minkoka ku nganda yi ndima ayi mimvonda !</para>
  <para style="p">Buna pfumu yi ndima mbi kela vangila minkuni mi ndima e ? <verse number="16" style="v"/>Buna wela kuiz, wela vondisa minkuni mi ndima ayi wela yekudila ndima beni kuidi minkuni minkaka.</para>
  <para style="p">Batu bobo bawa, bamvutudila :</para>
  <para style="p">—Bulendi baka bu bela ko.</para>
  <para style="p">
    <verse number="17" style="v"/>Vayi niandi wuba tala ayi wuba kamba :</para>
  <para style="p">—Buna masonuku mama mbi mansundula :</para>
  <para style="q1">
    <char style="qt">Ditadi diloza mintungi dikituka ditadi di mfunu</char></para>
  <para style="q1">
    <char style="qt">diodi didi va fuma ki nzo</char></para>
  <para style="q1">
    <verse number="18" style="v"/>
    <char style="qt">woso wela bua va yilu ditadi beni</char></para>
  <para style="q1">
    <char style="qt">wela keluka tsingu ayi</char></para>
  <para style="q1">
    <char style="qt">woso mutu ditadi beni diela builu wela kosakana.</char></para>
  <para style="p">
    <verse number="19" style="v"/>Bapfumu zi zinganga Nzambi ayi minlongi mi mina batomba mu thangu yina kaka, mu kunkanga vayi bamona batu tsisi bila basudika kuawu ti bawukavekula bu katuba nongo yoyi.</para>
  <para style="s1">Ziphaka mu diambu di phaku yi Sezali</para>
  <para style="r">(<ref loc="MAT 22:15-22">Matayi 22.15-22</ref> ; <ref loc="MRK 12:13-17">Malako 12.13-17</ref>)</para>
  <para style="p">
    <verse number="20" style="v"/>Buna batona kumfiela ; diawu bamfidisila batu mu diambu bamfiela. Batu beni baba kukimonikisanga batu basonga mu diambu bambuidila mu moso kuandi mambu kakuiza tubi muingi banyekula mu mioko mi zuzi ayi mu luyalu lu nyadi.</para>
  <para style="p">
    <verse number="21" style="v"/>Buna batubeni banyuvula :</para>
  <para style="p">—A Nlongi, tuzebi ti ngeyo weta tubila mu busonga ayi weta longila mu busonga. Ngeyo wutalanga bizizi bi batu ko vayi weta longila mu bukiedika nzila yi Nzambi. <verse number="22" style="v"/>A buevi, minsua midi yetu mu futa phaku kuidi Sezali voti tuisi ko minsua e ?</para>
  <para style="p">
    <verse number="23" style="v"/>Bu kabakula mayuya mawu, buna wuba kamba :</para>
  <para style="p">
    <verse number="24" style="v"/>—Mbonisanu sengo kimosi ki denali ! Mfikula yayi yi nani ayi bisono biabi binani e ? Bamvutudila ti bi Sezali.</para>
  <para style="p">
    <verse number="25" style="v"/>Buna wuba kamba ti :</para>
  <para style="p">—Bika luvana bi Sezali kuidi Sezali bosi bi Nzambi kuidi Nzambi.</para>
  <para style="p">
    <verse number="26" style="v"/>Basia nunga ko kumbuidila mu mambu makatuba va meso ma batu. Basimina bu bawa mvutu andi ayi basia baka diaka diambu di tuba ko.</para>
  <para style="s1">Bayuvula Yesu kiuvu mu diambu di mfulukulu</para>
  <para style="r">(<ref loc="MAT 22:23-33">Matayi 22.23-33</ref> ; <ref loc="MRK 12:18-27">Malako 12.18-27</ref>)</para>
  <para style="p">
    <verse number="27" style="v"/>Ndambu Basaduki, batu bobo kaba kikininanga ko ti batu beti fuluka, bafikama ayi banyuvula kiuvu :</para>
  <para style="p">
    <verse number="28" style="v"/>—A nlongi, Moyize wutusonikina ti : <char style="qt">enati mutu fuidi vayi kasia bika muana ko, buna khombꞌandi yi bakala kafueti vinginina nketo wowo kabikidi muingi kabutila khombꞌandi bana.</char> <verse number="29" style="v"/>Vayi vaba tsambudidi bakhomba zi babakala. Wutheti wukuela, wufuamu kambu bika muana, <verse number="30" style="v"/>wummuadi, ayi wowo wuntatu bankuela. Buawu bobo buvangimina mu bawu boso, <verse number="31" style="v"/>bawu tsambudi bafua mu kambu bika bana. <verse number="32" style="v"/>Ku nzimunina bawu boso nketo beni mamvandi wufua. <verse number="33" style="v"/>Mu thangu yi mfulukulu, wela ba nketo wu nani bila wuba nketo wu tsambudi di bakhomba ziozo e ?</para>
  <para style="p">
    <verse number="34" style="v"/>Yesu wuba vutudila :</para>
  <para style="p">—Bana ba ntoto wawu balembo kuedi ayi balembo kuedisa <verse number="35" style="v"/>vayi bobo bela monika ti bafueni mu tula mu thangu yinkuiza ayi mu fuluka mu bafua balendi buela kuela ko ayi balendi buela kuedusu ko. <verse number="36" style="v"/>Bila balendi buela fua ko bila beka banga zimbasi ayi beka banaba Nzambi, bana ba mfulukulu. <verse number="37" style="v"/>Moyize wutelama kimbangi ti bafua bela fuluka mu nzila yi finti fiba lema. Bila kuna katedila Pfumu ti : <char style="qt">Nzambi yi Abalahami, Nzambi yi Izaki, Nzambi yi Yakobi.</char> <verse number="38" style="v"/>Vayi niandi kasi Nzambi yi bafua ko vayi Nzambi yi batu banzinga. Bila kuidi niandi, bawu boso balembu zingi.</para>
  <para style="p">
    <verse number="39" style="v"/>Buna ndambu minlongi mi mina mitaba :</para>
  <para style="p">—A nlongi, vutudi bumbote.</para>
  <para style="p">
    <verse number="40" style="v"/>Basia buela kunyuvula kadi diambu dimosi ko.</para>
  <para style="s1">Klisto widi muana nani</para>
  <para style="r">(<ref loc="MAT 22:41-46">Matayi 22.41-46</ref> ; <ref loc="MRK 12:35-37">Malako 12.35-37</ref>)</para>
  <para style="p">
    <verse number="41" style="v"/>Buna Yesu wuba yuvula :</para>
  <para style="p">—A buevi beta tubila ti Klisto widi muana wu Davidi e ? <verse number="42" style="v"/>Bila niandi veka Davidi wutuba mu minkunga :</para>
  <para style="q1">
    <char style="qt">Pfumu wukamba kuidi Pfumu ama :</char></para>
  <para style="q1">
    <char style="qt">Vuanda va koko kuama ku lubakala</char></para>
  <para style="q1">
    <verse number="43" style="v"/>
    <char style="qt">nate ndimanisa tula bambeni ziaku</char></para>
  <para style="q1">
    <char style="qt">banga tetuku kiaku ki malu maku.</char></para>
  <para style="p">
    <verse number="44" style="v"/>Davidi wunkuntedila Pfumu, buna buevi kalenda buela bela muanꞌandi e ?</para>
  <para style="s1">Yesu wutemina minlongi mi mina</para>
  <para style="r">(<ref loc="MAT 23:6">Matayi 23.6</ref> ; <ref loc="MRK 12:38-40">Malako 12.38-40</ref>)</para>
  <para style="p">
    <verse number="45" style="v"/>Sumbu batu boso bawa, buna wukamba minlonguki miandi :</para>
  <para style="p">
    <verse number="46" style="v"/>—Lulubukila minlongi mi mina mimmonanga khini mu diatilanga mu mazuela ma mula ayi minzolanga baba vaninanga zimbote mu mazandu, minzolanga vuandanga mu bibuangu binzitusu mu zinzo zi zikhutukunu ayi mu minyengo. <verse number="47" style="v"/>Minlongi beni mi mina minyibanga mu zinzo zi mafuola ayi mieta vunikisa sambila zitsambulu zi mula. Bawu bela baka thumbudulu yi lutidi ngolo.</para>
  <chapter number="21" style="c"/>
  <para style="s1">Difuola divana makaba</para>
  <para style="r">(<ref loc="MRK 12:41-44">Malako 12.41-44</ref>)</para>
  <para style="p">
    <verse number="1" style="v"/>Bu katala, buna wumona bamvuama batula makaba mawu mu bipani. <verse number="2" style="v"/>Buna wumona diaka nsukami wu difuola wuyiza tibula bisengo biodi bi zimbongo. <verse number="3" style="v"/>Buna wutuba :</para>
  <para style="p">—Bukiedika ndikulukamba nsukami wu difuola diadi niandi lutidi vana viokila batu boso bankaka. <verse number="4" style="v"/>Bila batu boso baba batambikidi bitsiadisila. Vayi difuola diadi diveni zizioso zibedi yandi mu zingila.</para>
  <para style="s1">Yesu wuyolukila ziphasi ziela buila Yelusalemi</para>
  <para style="r">(<ref loc="MAT 24:1-8">Matayi 24.1-8</ref> ; <ref loc="MRK 13:1-8">Malako 13.1-8</ref>)</para>
  <para style="p">
    <verse number="5" style="v"/>Sumbu bankaka bayolukila nzo Nzambi bu batuba ti yawu yitungulu mu matadi ma kitoko ayi mu bima bitambuku banga makaba <verse number="6" style="v"/>buna Yesu wuba kamba :</para>
  <para style="p">—Mu diambu di bima biobi lulembo tadi, bilumbu biela kuiza, biobi biela ba ti ; kadi ditadi dimosi diela siala va mbata ditadidinkaka ko dinkambutiolumuka.</para>
  <para style="p">
    <verse number="7" style="v"/>Buna bawu banyuvula :</para>
  <para style="p">—A nlongi, thangu mbi mambu beni mela vangiminina ayi mu bidimbu mbi bela zabila ti mambu momo mafueti vangama e ?</para>
  <para style="p">
    <verse number="8" style="v"/>Yesu wuba vutudila :</para>
  <para style="p">—Lulubuka tala luedi vukumunu bila bawombo bela kuizila mu dizinadiama, bela tuba ti : “Minu kuandi” ayi “thangu yifikimini”. Buna kadi ku balandakana ! <verse number="9" style="v"/>Mu thangu luela wa zimvita ayi zikhindu buna lubika ba mona tsisibila mambu moso momo mafueti tuama ba. Vayi kadi sia ti buna tsukusunuyi ntoto yeka nduka.</para>
  <para style="p">
    <verse number="10" style="v"/>Buna wubuela diaka :</para>
  <para style="p">—<char style="qt">Luela mona tsi yela nuanisa tsi yinkaka ; kipfumu kiela nuanisa kipfumu kinaka.</char> <verse number="11" style="v"/>Kuela ba zindikunu zinneni zi ntoto mu bibuangu biwombo ; kuela ba bikanda ayi minsongo ; kuela ba mambu ma tsisi ayi bidimbu bitsisi bi diyilu.</para>
  <para style="r">(<ref loc="MAT 10:17-22">Matayi 10.17-22</ref> ; <ref loc="MRK 13:9-13">Malako 13.9-13</ref>)</para>
  <para style="p">
    <verse number="12" style="v"/>—Vayi tuamina mambu moso momo, bela tuama ku lubuila bela kuluyamisa, bela ku lunata mu zinzo zi zikhutukunu ; bela ku lukotisa mu nloko. Bela ku lunata va ntuala mintinu ayi minyadi mu diambudi dizina diama. <verse number="13" style="v"/>Mambu momo mela lukuizila mu diambu ma luvana diluakudi kuthelimina kimbangi.</para>
  <para style="p">
    <verse number="14" style="v"/>Bika lusudika mu mintima mieno ti : lubika ba mayindu mu diambu mambu luela vutula mu kukikakila. <verse number="15" style="v"/>Bila minu ndiela luvana munu wutubila ayi diela ayi bambeni beno zilendi baka bu nuanisina ko ayi bu sudikila ko. <verse number="16" style="v"/>Zimbuta beno, bakhomba zieno, bibutu bieno ayi bakundi beno bela ku luyekula ayi bela vondisa bankaka mu beno. <verse number="17" style="v"/>Batu boso bela ku lulenda mu diambu di dizina diama. <verse number="18" style="v"/>Vayi kadi lusuki lumosi lu mintu mieno lulendi zimbala ko. <verse number="19" style="v"/>Lukindama buna luela tambula luvulusu.</para>
  <para style="r">(<ref loc="MAT 24:15-25">Matayi 24.15-25</ref> ; <ref loc="MRK 13:14-19">Malako 13.14-19</ref>)</para>
  <para style="p">
    <verse number="20" style="v"/>—Bu luela mona masodi mazungididi Yelusalemi buna luzaba ti dieka nduka bungu. <verse number="21" style="v"/>Buna bika batu bobo badi mu Yuda batinina ku miongo. Bika bobo badi mu Yelusalemi baba tomba butinina. Bika bobo badi mu zitsola babika buela kota ku divula ! <verse number="22" style="v"/>Bukiedika bilumbu bina biela ba bilumbu bi vutudila landi muingi mambu moso masonama madedakana.</para>
  <para style="p">
    <verse number="23" style="v"/>Vayi mabienga kuidi baketo bobo badi mu buemba ayi kuidi bobo bela yemika mu bilumbu bina. Bila ziphasi zingolo ziela ba mu tsi ayi nganzi yingolo yela fuemunu batu baba. <verse number="24" style="v"/>Batu beni bela vondulu mu mbedi voti bela natu mu kivika mu zitsizioso ayi bapakanu bela diatila Yelusalemi nate thangu yi fuana.</para>
  <para style="s1">Ndizulu yi Muana Mutu</para>
  <para style="r">(<ref loc="MAT 24:29-35">Matayi 24.29-35</ref> ; <ref loc="MRK 13:24-31">Malako 13.24-31</ref>)</para>
  <para style="p">
    <verse number="25" style="v"/>—Bidimbu bi tsisi biela monika mu thangu, mu ngonda ayi mu zimbuetete. Va ntoto, batu bela mona tsisi yingolo mu diambu di biyoko bi mbuayi bi mayo mandi. <verse number="26" style="v"/>Batu bela fuila mu tsisi mudiambu di boma bu mambu mela bua va ntotowumvimba bila lulendo lu diyilu luela nikunu. <verse number="27" style="v"/>Buna bela mona Muana Mutu wela kuizila mu matuti mu lulendo ayi mu nkembo wunneni.</para>
  <para style="p">
    <verse number="28" style="v"/>Mambu mama bu mela tona buna luvumbuka ayi luba vumbula mintu mienobila buna khudulu eno yifikimini.</para>
  <para style="p">
    <verse number="29" style="v"/>Wubuela tuba diaka nongo yayi :</para>
  <para style="p">—Lutala nti wu figi ayi minti mioso. <verse number="30" style="v"/>Muthangu mieti tona mena buna beno veka, mu ku mitala, luzebi ti thangu yi luanga<note caller="+" style="f"><char style="fr" closed="false">21.30 </char><char style="fq" closed="false">Thangu yi luanga</char><char style="fqa" closed="false"> : </char><char style="ft" closed="false">yidi thangu yi mini mingolo.</char></note> yifikimini. <verse number="31" style="v"/>Bobuawu, beno mamveno buna luela mona ti mambu momo mavangiminibuna luzaba ti kipfumu ki Nzambi kifikimini. <verse number="32" style="v"/>Bukiedika ndikulukamba ti tsungi yayi yilendi vioka ko tuaminamambu moso mama mavangama. <verse number="33" style="v"/>Diyilu ayi ntoto biela vioka vayi mambu mama malendi vioka ko.</para>
  <para style="p">
    <verse number="34" style="v"/>Lukikeba beno veka mu diambu di mintima mieno mibika ba zitumu diambudi phulu yi dia ayi yi kolo malavu ; ayi mu diambu di mayinduma luzingu lualu muingi lumbu kina kibika lukuizila mu kinzimbukila. <verse number="35" style="v"/>Bila kiela kuizila banga dikondi dibuididi batu boso bamvuandanga va ntoto. <verse number="36" style="v"/>Luzibula meso ayi lusambila mu zithangu zioso mu diambu luba monikabatubafuana mu tina mambu moso mama mafueti kuiza ayi mu diambu lubakabu telumina va ntuala Muana Mutu.</para>
  <para style="p">
    <verse number="37" style="v"/>Mu muini Yesu wuba longanga mu nzo Nzambi. Wuba totukanga kadika builu ayi wuba vuandanga ku mongo wu minti mi olive. <verse number="38" style="v"/>Muna nsuka-nsuka batu boso baba kuizanga ku nzo Nzambi mu diambu banwa.</para>
  <chapter number="22" style="c"/>
  <para style="ms1">LUFUA AYI MFULUKULU YI YESU KU YELUSALEMI</para>
  <para style="s1">Yuda wusumbisa Yesu</para>
  <para style="r">(<ref loc="MAT 26:1-5">Matayi 26.1-5</ref>,<ref loc="MAT 26:14-16">14-16</ref> ; <ref loc="MRK 14:1-2">Malako 14.1-2</ref> ; <ref loc="JHN 11:47-53">Yowani 11.47-53</ref>)</para>
  <para style="p">
    <verse number="1" style="v"/>Buna Pasika yeka nduka, “nyengo wu mapha makambu tulu luvi”, <verse number="2" style="v"/>bapfumu banganga Nzambi ayi minlongi mi mina batomba diluaku divondisila Yesu bila batu baba mona tsisi.</para>
  <para style="p">
    <verse number="3" style="v"/>Buna satana wukota mu Yuda wubaba ntedilanga Isikalioti, wubawumosi mu kumi ayi minlonguki miodi. <verse number="4" style="v"/>Niandi wuyenda wuwizana ayi bapfumu banganga Nzambi ayi bapfumu zi bobo bansunganga nzo Nzambi mu zaba buevi kafueti kuba yekudila niandi. <verse number="5" style="v"/>Bawu bamona khini ayi bawizana mu kumvana zimbongo. <verse number="6" style="v"/>Yuda wukikinina ayi wutona tomba diluaku dimboti di kuba yekudila niandi nkanguwu batu mu kambu zaba.</para>
  <para style="s1">Yesu ayi minlonguki miandi badia Pasika</para>
  <para style="r">(<ref loc="MAT 26:17-19">Matayi 26.17-19</ref> ; <ref loc="MRK 14:12-16">Malako 14.12-16</ref>)</para>
  <para style="p">
    <verse number="7" style="v"/>Lumbu kinyengo wu mapha makambu tulu luvi kifuana ; kiawu lumbu baba tambikanga muana dimemi wu Pasika. <verse number="8" style="v"/>Yesu wutuma Piela ayi Yowani wuba kamba :</para>
  <para style="p">—Yendanu lutukubikila bidia bi Pasika muingi tudia.</para>
  <para style="p">
    <verse number="9" style="v"/>Bawu banyuvula :</para>
  <para style="p">—A kuevi tidi tuenda kubikila yawu e ?</para>
  <para style="p">
    <verse number="10" style="v"/>Niandi wuba vutudila :</para>
  <para style="p">—Tala, muthangu lukuiza koti mu divula buna ma dengana bakala dimosi dineti mvungu. Buna lunlundakana nate mu nzo kankota. <verse number="11" style="v"/>Bosi lutuba kuidi pfumu yi nzo ti : “nlongi wuyuvuditi : kuevi kuidi buangu kioki kafueti dila Pasika va kimosi ayi minlonguki miama e ?” <verse number="12" style="v"/>Niandi ma kalumonisa ku yilu banga vinga kimosi kinneni kikubuku. Kuna lufueti kubikila bidia bi Pasika.</para>
  <para style="p">
    <verse number="13" style="v"/>Bawu bayenda ayi babata mambu moso boso kaba kambila ayi bawubakubika bidia bi Pasika.</para>
  <para style="r">(<ref loc="MAT 26:26-29">Matayi 26.26-29</ref> ; <ref loc="MRK 14:22-25">Malako 14.22-25</ref> ; <ref loc="1CO 11:23-25">1 Kolinto 11.23-25</ref>)</para>
  <para style="p">
    <verse number="14" style="v"/>Thangu bu yifuana, Yesu wuvuanda va meza va kimosi ayi mimvuala miandi. <verse number="15" style="v"/>Buna wuba kamba :</para>
  <para style="p">—Phuila yiwombo yiba yama mu diambudi dia Pasika yayi va kimosi ayi beno tuamina ndimona ziphasi. <verse number="16" style="v"/>Bila ndikulukamba ndilendi buela yi dia ko nate yela mana fuana mu Kipfumu ki Nzambi.</para>
  <para style="p">
    <verse number="17" style="v"/>Bu kabonga mbungu, wuvutula matondo ayi wutuba :</para>
  <para style="p">—Bonganu mbungu yayi ayi lukabana yawu beno na beno <verse number="18" style="v"/>bila ndikulukamba ti ndilendi buela nua vinu ko nate kipfumu ki Nzambi kiela kuiza.</para>
  <para style="p">
    <verse number="19" style="v"/>Wubonga dipha, wuvutula matondo. Wubukuna diawu ayi wuba vana diawu. Bosi wutuba :</para>
  <para style="p">—Yayi yawu nitu ama [yitambuku mudiambu dieno. Luvanganga bobo mu kumbanzanga.</para>
  <para style="p">
    <verse number="20" style="v"/>Buna bamanisa dia, wuba vana mbungu ayi wutuba :</para>
  <para style="p">—Mbungu yayi yidi Nguizani yimona mu menga mama matengulu mu diambu dieno<note caller="+" style="f"><char style="fr" closed="false">22.20 </char><char style="ft" closed="false">Mambu madi mu [ ] masi ko mu minkanda minkaka.</char></note>.]</para>
  <para style="r">(<ref loc="MAT 26:20-25">Matayi 26.20-25</ref> ; <ref loc="MRK 14:17-21">Malako 14.17-21</ref>)</para>
  <para style="p">
    <verse number="21" style="v"/>—Vayi tala mutu wowo wukunyekula widi vava, wundia yama va meza. <verse number="22" style="v"/>Ayi Muana mutu wedi bumbote boso butezulu vayi mabienga kuidimutu wowo wunyekudi.</para>
  <para style="p">
    <verse number="23" style="v"/>Buna batona kukiyuvula bawu na bawu kani nani mu bawu wukuiza vangi diambu diodi.</para>
  <para style="s1">Nani lutidi munneni</para>
  <para style="r">(<ref loc="MAT 20:25-28">Matayi 20.25-28</ref> ; <ref loc="MRK 10:42-45">Malako 10.42-45</ref>)</para>
  <para style="p">
    <verse number="24" style="v"/>Minlonguki mifindana ziphaka ziwombo mu diambu di zaba nani mu bawu lutidi munneni.</para>
  <para style="p">
    <verse number="25" style="v"/>Buna Yesu wuba kamba :</para>
  <para style="p">—Mintinu mi Bapakanu minyadilanga batu bawuayi bobo beti yadila mubawubeti tedulu : “mimvangi mi mambote”. <verse number="26" style="v"/>Vayi bwawu ko bufueti bela kuidi beno. Woso widi wunneni mu benobuna bika kakituka banga muana lezi. Ayi woso weti yala kaba banga kisadi. <verse number="27" style="v"/>Bila nani lutidi munneni : mutu vuendi va meza voti mutu wowo wulembu sadi e ? Keti mutu wowo vuendi va meza lutidi munneni e ? Vayi minu ndidi va khatitsikꞌenu banga kisadi.</para>
  <para style="r">(<ref loc="MAT 19:18">Matayi 19.18</ref>)</para>
  <para style="p">
    <verse number="28" style="v"/>—Vayi beno, luidi batu bobo babedi bakuikama yama mu zithotolo ziama. <verse number="29" style="v"/>Sumbu didi ti Tata wuphana Kipfumu, mamvana ndiluveni Kipfumu beni <verse number="30" style="v"/>muingi lubaka budila ayi bu nuina va meza yama mu Kipfumu kiama ayimuingi lubaka bu vuandila mu bikundu bi Kipfumu mudiambu di sambisa kumi makanda muadi ma Iseli.</para>
  <para style="s1">Yesu wusamuna ti Piela wela kuntunuka</para>
  <para style="r">(<ref loc="MAT 26:31-35">Matayi 26.31-35</ref> ; <ref loc="MRK 14:27-31">Malako 14.27-31</ref> ; <ref loc="JHN 13:36-38">Yowani 13.36-38</ref>)</para>
  <para style="p">
    <verse number="31" style="v"/>Yesu wukamba Simoni ti :</para>
  <para style="p">—A Simoni, A Simoni, satana wululombidi mudiambu kaluyungula banga bu beti yungudila ble<note caller="+" style="f"><char style="fr" closed="false">22.31 </char><char style="fq" closed="false">ble</char><char style="fqa" closed="false"> : </char><char style="ft" closed="false">hila kunusu kinsadulungu falina ; kidi banga masangu.</char></note>. <verse number="32" style="v"/>Vayi minu tsambidingi mu diambu diaku muingi minu kiaku kibika lebakana. Diawu buna ngeyo wela vutuka, buna wuba kindisa bakhomba zikau.</para>
  <para style="p">
    <verse number="33" style="v"/>Simoni wunkamba :</para>
  <para style="p">—A Pfumu, ndidi wukubama mu kuenda yaku mu nloko ayi ku lufua.</para>
  <para style="p">
    <verse number="34" style="v"/>Vayi Yesu wumvutudila :</para>
  <para style="p">—A Piela, bukiedika ndikukamba ti mu buabu kuandi tuamina tsusu yikokula ngeyo zikhumbu zitatu mawu thunukina ti wusi kunzaba ko.</para>
  <para style="s1">Yesu wusambila ku mongo minti mi Olive</para>
  <para style="p">
    <verse number="35" style="v"/>Buna wuba kamba :</para>
  <para style="p">—Mu thangu ndilutuma mu kambu nata photomoni, mu kambu sakosi, mu kambu nata zisapatu ; a kima mbi lukambu e ?</para>
  <para style="p">Bawu bamvutudila ti :</para>
  <para style="p">—Kadi kima tusia kambu ko.</para>
  <para style="p">
    <verse number="36" style="v"/>Vayi Yesu wuba kamba :</para>
  <para style="p">—Vayi buabu woso widi photomoni buna bika kayibonga ; bobuawu woso widi ayi sakosi bika kayibonga ayi woso kambulu mbedi bika kasumbisa nledi andi mu diambu kasumba mbedi <verse number="37" style="v"/>bila ndikulukamba ti mama masonama madedakana mu diambudiama : bantula mu ntanda wu batu bambimbi. Bila mambu momo masonama mu diambu diama madi ayi tsukulu.</para>
  <para style="p">
    <verse number="38" style="v"/>Bawu batuba :</para>
  <para style="p">—A Pfumu, tala zimbedi zizole zidi vava !</para>
  <para style="p">Niandi wuba vutudila ti :</para>
  <para style="p">—Bufueni.</para>
  <para style="s1">Yesu wusambila ku mongo minti mi olive</para>
  <para style="r">(<ref loc="MAT 26:36-45">Matayi 26.36-45</ref> ; <ref loc="MRK 14:32-41">Malako 14.32-41</ref>)</para>
  <para style="p">
    <verse number="39" style="v"/>Buna wutotuka boso bubela kifu kiandi, wuyenda ku mongo mingi mi olive. Minlonguki miandi minlandakana. <verse number="40" style="v"/>Bu katula, ku buangu beni, buna wuba kamba :</para>
  <para style="p">—Lusambila tala luedibua mu phukumunu. <verse number="41" style="v"/>Buna niandi veka wuba tatukila fiote mu tezo kilenda tudila ditadi bu diozulu. Buna wufukama ayi wusambila :</para>
  <para style="p">
    <verse number="42" style="v"/>—A Tata, enati zodidi, khatudila mbungu yayi. Muaki bika luzolo luaku luvangama vayi bika luama. [<verse number="43" style="v"/>Buna mbasi yitotukila ku Diyilu yiyiza kunkindisa. <verse number="44" style="v"/>Bu kaba mu tsisi yi khindu ; wuluta buela sambila diaka ngolo ayi diunga ditotuka mu nitu andi diba banga mabeti ma menga maba bua va ntoto<note caller="+" style="f"><char style="fr" closed="false">22.44 </char><char style="ft" closed="false">[43 nate 44] Bibukubiabibisi ko mu minkanda minkaka.</char></note>.]</para>
  <para style="p">
    <verse number="45" style="v"/>Bu kamanisa sambila, wutelama ayi wuyiza vaba minlonguki miandi. Wuba buana baleka mu diambu di kiadi.</para>
  <para style="p">
    <verse number="46" style="v"/>Buna wuba kamba :</para>
  <para style="p">—Bila mbi lulembo lekila tulue ? Kotukanu ! Lusambila tala luedi bua mu phukumunu.</para>
  <para style="s1">Bakanga Yesu</para>
  <para style="r">(<ref loc="MAT 26:47-55">Matayi 26.47-55</ref> ; <ref loc="MRK 14:43-49">Malako 14.43-49</ref> ; <ref loc="JHN 18:2-11">Yowani 18.2-11</ref>)</para>
  <para style="p">
    <verse number="47" style="v"/>Buna kamanisini ko tuba, tala nkangu wu batu wutotuka. Yuda, wumosi mu kumi mimvuala miandi miodi, wuba vana ntuala ; wufikama vaba Yesu mu diambu kamfifa besi. <verse number="48" style="v"/>Vayi Yesu wunkamba :</para>
  <para style="p">—A Yuda, mu besi weka yekudila Muana mutu e ?</para>
  <para style="p">
    <verse number="49" style="v"/>Bobo banzungidila bu bamona mambu momo meka bua bankamba :</para>
  <para style="p">—A nlongi, tubonga zimbedi muingi tunuana e ?</para>
  <para style="p">
    <verse number="50" style="v"/>Wumosi mu bawu wuzuba kisadi ki pfumu yi banganga Nzambi ayi wunzenza dikutu diandi di lubakala. <verse number="51" style="v"/>Vayi Yesu wuba vutudila :</para>
  <para style="p">—Bikanu mabela bobo nate buabu ! Bu kasimba dikutu buna wumbelusa. <verse number="52" style="v"/>Bosi yesuwukamba bapfumu banganga Nzambi, bapfumu zi minsungi mi nzo Nzambi ayi bakulutu ba batubobo banata nkangu wubatu mudiambubiza nkangi :</para>
  <para style="p">—Lutotukidi ayi zimbedi ayi zimbindi mudiambu di lunuanisa dovula e ? <verse number="53" style="v"/>Bilumbu bioso bu ndibedi yeno mu nzo Nzambi ayi kadi mutu kadiaku khanga ko vayi buabu yawu thangu eno ayi thangu yi luyalu lu tombi.</para>
  <para style="s1">Piela wutunuka Yesu</para>
  <para style="r">(<ref loc="MAT 26:57-58">Matayi 26.57-58</ref> ; <ref loc="MRK 14:53-54">Malako 14.53-54</ref> ; <ref loc="JHN 18:15-16">Yowani 18.15-16</ref>)</para>
  <para style="p">
    <verse number="54" style="v"/>Buna bambuila, bannata ayi bankotisa mu nzo yi pfumu yi zingangazi Nzambi. Piela kuna manima kaba nlandikinina. <verse number="55" style="v"/>Mu thangu balunga mbazu va khatitsika nganda ayi bu bavuanda va kimosi. Piela mamvandi wuvuanda yawu.</para>
  <para style="r">(<ref loc="MAT 26:69-75">Matayi 26.69-75</ref> ; <ref loc="MRK 14:66-72">Malako 14.66-72</ref> ; <ref loc="JHN 18:17-18">Yowani 18.17-18</ref>,<ref loc="JHN 18:25-27">25-27</ref>)</para>
  <para style="p">
    <verse number="56" style="v"/>Kisadi kimosi ki nketo wummona buna kavuendi va ndambu mbazu, wunsungimina kuntala mu kiezila wu nlaki wu mbazu, ayi wunkamba :</para>
  <para style="p">—Mutu wawu bedingi yandi !</para>
  <para style="p">
    <verse number="57" style="v"/>Vayi Piela wutunuka kuandi bu katuba :</para>
  <para style="p">—A nketo, ndisi kunzaba ko !</para>
  <para style="p">
    <verse number="58" style="v"/>Buela vuanda fioti, mutu wunkaka wumona Piela ayi wunkamba :</para>
  <para style="p">—Ngeyo widi mu dikabu di batu bobo ! Vayi Piela wuvutula ti :</para>
  <para style="p">—A bakala, minu ndisi ko mu dikabu diawu.</para>
  <para style="p">
    <verse number="59" style="v"/>Nduka-nduka thangu yimvimba yivioka, mutu wunkaka wuyiza buelasindisila diaka ti :</para>
  <para style="p">—Bukiedika mutu wawu bedingi yandi bila mamvandi widi muisi Ngalili.</para>
  <para style="p">
    <verse number="60" style="v"/>Vayi Piela wuvutula ti :</para>
  <para style="p">—A bakala, ndisi zaba ko diambumbi wunyolukila ! Muna thangu buna wukidi tubi tsusu yikokula. <verse number="61" style="v"/>Pfumu wubaluka, wutala Piela. Buna Piela wutebukila moyo mambumankamba Yesu ti “tuamina tsusu yikokula, ngeyo mu zikhumbu zitatu mawuthumukina”. <verse number="62" style="v"/>Buna Piela wutotuka ku nganda ayi wudila ngolo.</para>
  <para style="r">(<ref loc="MAT 26:67-68">Matayi 26.67-68</ref> ; <ref loc="MRK 14:65">Malako 14.65</ref>)</para>
  <para style="p">
    <verse number="63" style="v"/>Batu bobo basunga Yesu bansekinina ayi bambeta. <verse number="64" style="v"/>Bamfukidila zizi ayi banyuvula :</para>
  <para style="p">—A ngeyo, bikula ko e ! Nani wubetidi e ? <verse number="65" style="v"/>Buna batuba mambu mawombo mankaka mu diambu di kumfinga.</para>
  <para style="s1">Basambisa Yesu va ntuala lukutukunu lunneni</para>
  <para style="r">(<ref loc="MAT 26:59-65">Matayi 26.59-65</ref> ; <ref loc="MRK 14:55-64">Malako 14.55-64</ref> ; <ref loc="JHN 18:19-24">Yowani 18.19-24</ref>)</para>
  <para style="p">
    <verse number="66" style="v"/>Buisi buna bukia, bakulutu ba batu, bapfumu banganga Nzambi va kimosi ayi minlongi mi mina bakutakana. Banata Yesu va ntualalukutukuu luawu lunneni ; <verse number="67" style="v"/>Bawu banyuvula :</para>
  <para style="p">—Enati ngeyo widi Klisto, buna bika wutukamba.</para>
  <para style="p">Buna wuba vutudila :</para>
  <para style="p">—Enati ndilukembi, buna lulendi wilukila ko. <verse number="68" style="v"/>Ayi enati ndiluyuvudi biuvu, lulendi kuphana ko mvutu. <verse number="69" style="v"/>Vayi tona buabu Muana mutu wela vuanda va koko ku lubakala lu lulendo lu Nzambi.</para>
  <para style="p">
    <verse number="70" style="v"/>Buna bawu bobo batuba :</para>
  <para style="p">—Buna ngeyo widi muana Nzambi e ? Yesu wuba vutudila :</para>
  <para style="p">—Beno veka lutubidi ti minu buawu bobo ndididi.</para>
  <para style="p">
    <verse number="71" style="v"/>Vana vawu bayamikina :</para>
  <para style="p">—Mbi kimbangi kinkaka tufueti buela tomba e ? Bila beto veka tunwilumu mambu mandi katubidi.</para>
  <chapter number="23" style="c"/>
  <para style="s1">Pilatu ayi Elode basambisa yesu</para>
  <para style="r">(<ref loc="MAT 27:2">Matayi 27.2</ref>,<ref loc="MAT 27:11-14">11-14</ref> ; <ref loc="MRK 15:1-5">Malako 15.1-5</ref> ; <ref loc="JHN 18:28-38">Yowani 18.28-38</ref>)</para>
  <para style="p">
    <verse number="1" style="v"/>Batu boso batelama va kimosi ayi bannata kuidi Pilatu. <verse number="2" style="v"/>Kuna bamfundila bu batuba ti :</para>
  <para style="p">—Mutu wawu tummueni wulembo votikisa batu ba tsi eto. Niandi wubedi kuba kandikanga babika futa phaku kuidi Sezali ayiwubedi tubanga ti niandi Klisto (bu dinsundula ti ntinu).</para>
  <para style="p">
    <verse number="3" style="v"/>Buna Pilatu wunyuvula :</para>
  <para style="p">—Ngeyo widi ntinu wu Bayuda e ? Yesu wumvutudila :</para>
  <para style="p">—Ngeyo weka tubidi buawu.</para>
  <para style="p">
    <verse number="4" style="v"/>Buna Pilatu wukamba bapfumu banganga Nzambi ayi nkangu wu batu ti :</para>
  <para style="p">—Ndisi mona kadi diambu di mbimbi ko mu mutu wawu.</para>
  <para style="p">
    <verse number="5" style="v"/>Bawu baluta buela sindisila ti :</para>
  <para style="p">—Niandi wutonisanga zikhindu mu malongi mandi momo kalonga mu Yuda dioso ; bu katonina ku Ngalili nate kuaku.</para>
  <para style="p">
    <verse number="6" style="v"/>Pilatu bu kawa ti bayolukila Ngalili, buna wuyuvula kani mutu wowo wuba muisi Ngalili. <verse number="7" style="v"/>Bu kawa ti wuba muisi zunga kiyadila Elode ; buna wumfidisa kuidi Elode bila mu bilumbu bina, Elode buna widi ku Yelusalemi.</para>
  <para style="p">
    <verse number="8" style="v"/>Elode wumona khini bu kamona Yesu bila tona thama wuba tombanga diluaku di kummonina mu diambu di mambu mawombo kawa mu niandi ; ayi wutula diana ti maka mona kumu kioki maka vanga. <verse number="9" style="v"/>Buivu biwombo kanyuvula vayi Yesu kasia vutula kadi diambu dimosi ko.</para>
  <para style="p">
    <verse number="10" style="v"/>Vayi bapfumu banganga Nzambi ayi minlongi mi mina batelama vana ayi baba kumfunda ngolo. <verse number="11" style="v"/>Elode va kimosi ayi masodi mandi banlenza bansekinina bamvuikanledi wu kitoko ; wumvutula kuidi Pilatu. <verse number="12" style="v"/>Pilatu ayi Elode bakituka bakundi tona mu lumbu kina bila batuama ba bambeni.</para>
  <para style="s1">Bazengila yesu nkanu wu lufua.</para>
  <para style="r">(<ref loc="MAT 27:15-28">Matayi 27.15-28</ref> ; <ref loc="MRK 15:6-15">Malako 15.6-15</ref> ; <ref loc="JHN 18:39-40">Yowani 18.39-40</ref> ; <ref loc="JHN 19:4-16">19.4-16</ref>)</para>
  <para style="p">
    <verse number="13" style="v"/>Pilatu wukutikisa bapfumu banganga Nzambi, bakulutu ba batu va kimosi ayi batu. Wuba kamba :</para>
  <para style="p">
    <verse number="14" style="v"/>—Beno lundatiningi mutu wawu bu lumfundidingi ti niandi wulembu vukumuna batu. Vayi tala minu veka mbeni kunsambisa va meso meno ayi ndisi mona kadi diambu di mbimbi ko mu mutu wawu mu mambu momo lulembu mfundila. <verse number="15" style="v"/>Elode mamvandi kasi mona diambu di mbimbi ko bila wutuvutudidi niandi. Mutu wawu kasi vanga ko bila kioki kafueti vondulu. <verse number="16" style="v"/>Diawu ndieka kunzubisa bikoti bosi ma ndiyekula.</para>
  <para style="p">[<verse number="17" style="v"/>Pilatu wuba kifu ki kuba totudilanga mutu wumosi wu nloko mu kadikanyengo<note caller="+" style="f"><char style="fr" closed="false">23.17 </char><char style="ft" closed="false">Buku kiaki kisi ko mu minkanda minkaka.</char></note>.]</para>
  <para style="p">
    <verse number="18" style="v"/>Vayi nkangu woso wuyamikina :</para>
  <para style="p">—Vondisa mutu wowo ; totula Balabasi !</para>
  <para style="p">
    <verse number="19" style="v"/>Balabasi beni wukotusu mu nloko mu diambu di khindu yimosi yiba mu divula, ayi mu diambu di vonda batu.</para>
  <para style="p">
    <verse number="20" style="v"/>Vayi Pialatu wuzola totula Yesu, wubuela yuvula nkangu vayi wawu wuyamikina diaka :</para>
  <para style="p">
    <verse number="21" style="v"/>—Mbanda va dikulusi ! Mbanda va dikulusi !</para>
  <para style="p">
    <verse number="22" style="v"/>Buna wuyuvula diaka mu khumbu yintatu ti :</para>
  <para style="p">—Vayi mbimbi mbi kavengi e ? Ndisi mona kadi diambu di mbimbi kodiodi kafueti zengulu nkanu wu lufua. Ndieka kunzubisa bikoti bosi ma ndinyekula.</para>
  <para style="p">
    <verse number="23" style="v"/>Vayi babuela sindisila mu ngolo ayi baluta buela yamikina ti kabandu va dikulusi. Buna yamikina kuawu ayi koko ku bapfumu zi zinganga Nzambi kununga.</para>
  <para style="p">
    <verse number="24" style="v"/>Pilatu wubaka lunaku luvanga luzolo luawu. <verse number="25" style="v"/>Wuba totukila mutu wowo balomba, wowo wuba mu nloko mu diambu di khindu ayi mu diambu di vonda batu. Wuba yekudila Yesu muingi bamvangila boso bubela luzolo luawu.</para>
  <para style="s1">Lufua lu Yesu</para>
  <para style="r">(<ref loc="MAT 27:32-44">Matayi 27.32-44</ref> ; <ref loc="MRK 15:21-32">Malako 15.21-32</ref> ; <ref loc="JHN 19:17-22">Yowani 19.17-22</ref>)</para>
  <para style="p">
    <verse number="26" style="v"/>Bu baba kunnata, babuila mutu wumosi dizina diandi Simoni muisi Silene ku nsitu kuandi kaba. Bankuika kanata dikulusi, ku manima ma Yesu. <verse number="27" style="v"/>Nkangu wu batu wunlandakana va kimosi ayi baketo banionga mu diambudiandi, badila mu diambu diandi.</para>
  <para style="p">
    <verse number="28" style="v"/>Bu kabaluka kuidi baketo beni ; wuba kamba :</para>
  <para style="p">—A beno baketo ba Yelusalemi, lubika dila mu diambu diama ! Vayi ludila mu diambu dieno veka ayi mu diambu di bana beno. <verse number="29" style="v"/>Bila tala bilumbu bilembu yizi ku ntuala biobi batu bela tuba ti : “Khini kuidi bisita ayi kuidi bivumu bikambu buta ayi khini kuidi mabenimakambu yemika !” <verse number="30" style="v"/>Buna bela kamba miongo : “Bika lutubuila !” ayi zikhundubula : “bika lutufuka !” <verse number="31" style="v"/>Bila enati bamvangila mambu mama kuidi nti wu nlandu bunabuevi bela vangila nti wu yuma e ?</para>
  <para style="p">
    <verse number="32" style="v"/>Batu buadi bankaka, mimvangi mi mambu mambimbi, banatu yandi mu vondu va kimosi.</para>
  <para style="p">
    <verse number="33" style="v"/>Bu batula va buangu kintedulungu “Mvesi wu ntu” vana bambandilava dikulusi va kimso ayi mimvangi miodi mi mambu mambimbi. Wumosiku koko kuandi ku lubakala ayi wunkaka ku koko kuandi ku lumoso.</para>
  <para style="p">
    <verse number="34" style="v"/>Buna Yesu wutuba :</para>
  <para style="p">—A tata, bika wuba lemvukila bila basi zaba ko mambu balembu vangi<note caller="+" style="f"><char style="fr" closed="false">23.34 </char><char style="ft" closed="false">Mambu mama matuba Yesu masi ko mu minkanda minkaka.</char></note>.</para>
  <para style="p">Babula zeki mu diambu di kabana minledi miandi.</para>
  <para style="p">
    <verse number="35" style="v"/>Nkangu wu batu wutelama vana, wutala. Ayi minyadi mamvawu minsekinina bu mituba :</para>
  <para style="p">—Niandi wuvukisidi batu bankaka, bika kakivukisa niandi veka enati niandi Klisto, mutu wusobulu kuidi Nzambi !</para>
  <para style="p">
    <verse number="36" style="v"/>Masodi mamvawu mansekinina ; mafikama va kaba ayi mantambika vinu ki ngami <verse number="37" style="v"/>ayi batuba :</para>
  <para style="p">—Enati ngeyo widi ntinu wu Bayuda, bika wukivukisa ngeyo veka !</para>
  <para style="p">
    <verse number="38" style="v"/>Va mbata ntu andi vaba tini ki dibaya kisonama mambu mama : “Niandi niawu ntinu wu Bayuda.”</para>
  <para style="p">
    <verse number="39" style="v"/>Wumosi mu mimvangi mi mambu mambimbi wubandu va mdikulusiwumfinga bu katuba :</para>
  <para style="p">—Ngeyo ko Klisto e ? Buna wukivukisa ngeyo veka bosi wutuvukisa beto mamveto !</para>
  <para style="p">
    <verse number="40" style="v"/>Vayi wunkaka wuntebidila bu kankamba :</para>
  <para style="p">—Ngeyo kadi tsisi wukadi mona Nzambi ! Bila ngeyo widi ku thumbudulu yimosi ? <verse number="41" style="v"/>Beto tubeki thumbudulu yifueni ayi yisonga bila tutambudi mfutu wufueni mu mambu matuvengi vayi niandi kasi vanga kadi diambu dimosi dimbimbi ko.</para>
  <para style="p">
    <verse number="42" style="v"/>Buna wukamba Yesu :</para>
  <para style="p">—A Pfumu bika wuba kuthebukila moyo mu thangu wela kuiza mu kipfumu kiaku !</para>
  <para style="p">
    <verse number="43" style="v"/>Buna Yesu wumvutudila :</para>
  <para style="p">—Bukiedika ndikukamba, mu lumbu kiaki ngeyo ma wuba yama va kimosi ku Paladisu.</para>
  <para style="r">(<ref loc="MAT 27:45-56">Matayi 27.45-56</ref> ; <ref loc="MRK 15:33-41">Malako 15.33-41</ref> ; <ref loc="JHN 19:25-30">Yowani 19.25-30</ref>)</para>
  <para style="p">
    <verse number="44" style="v"/>Yiba nduka-ndkuka midi, tsi yoso yiba mu tombi ayi kiawukinzingila nate mu thangu yi ntatu ku manima midi. <verse number="45" style="v"/>Thangu yinomba bosi lido yinneni yi nzo Nzambi yikanzuka va khatitsika. <verse number="46" style="v"/>Buna Yesu wuyamikina mu ndinga yingolo :</para>
  <para style="p">—<char style="qt">A tata, mu mioko miaku ndintambika mpeve yama !</char></para>
  <para style="p">Bu katuba mambu momo, wufua.</para>
  <para style="p">
    <verse number="47" style="v"/>Pfumu yi masodi bu kamona mambu mavioka, wukembisa Nzambi bu katuba :</para>
  <para style="p">—Bukiedika kuandi ti mutu wawu wubedi wusonga !</para>
  <para style="p">
    <verse number="48" style="v"/>Nkangu woso wu batu bakutakana mu tala mambu mavangama, bu bamona mambu mavioka, bavutuka kuawu, ayi baba nionga. <verse number="49" style="v"/>Ayi batu bobo bazabana yandi ayi baketo bobo banlandakana tona ku Ngalili thama batelimina mu tala mambu momo.</para>
  <para style="s1">Bazika Yesu</para>
  <para style="r">(<ref loc="MAT 27:57-61">Matayi 27.57-61</ref> ; <ref loc="MRK 15:42-47">Malako 15.42-47</ref> ; <ref loc="JHN 19:38-42">Yowani 19.38-42</ref>)</para>
  <para style="p">
    <verse number="50" style="v"/>Tala, mutu wumosi dizina diandi Zefu wuba wumosi mu batu baba kotanga mu lukutukunu lunneni lu Bayuda. Wuba mutu wumboti ayi wusonga. <verse number="51" style="v"/>Niandi kasia bundana mu nzengolo yawu ko ayi mu mavanga mawu ko. Niandi wuba muisi divula di Alimate, divula di bayuda ayi niandi mamvandi wuba vingilanga Kipfumu ki Nzambi. <verse number="52" style="v"/>Wuyenda kuidi Pilatu, wunlomba nitu yi Yesu. <verse number="53" style="v"/>Bu kayi kulula va dikulusi, buna wuyizinga mu dilasola di lino ayi wutula yawu mu dibumbi disokulu mu ditadi dinneni. Kadi mutu kazikulu ko mu dibumbi beni. <verse number="54" style="v"/>Kiba lumbu ki khubumunu, tuamina lumbu ki saba<note caller="+" style="f"><char style="fr" closed="false">23.54 </char><char style="fq" closed="false">lumbu ki saba</char><char style="fqa" closed="false"> : </char><char style="ft" closed="false">Kuidi Bayuda lumbu ki saba kiawu lumbu kiawu kilumingu.</char></note>. <verse number="55" style="v"/>Baketo bobo balandakana Yesu tona ku Ngalili balandakana Zefu, bamona bibumbi ayi buevi batudila nitu yi Yesu. <verse number="56" style="v"/>Bosi bavutuka kuawu ayi bakubika mafuta ma tsudi yi kotoko ayi malasi. Bavunda kuawu mu lumbu ki saba boso bubela mina.</para>
  <chapter number="24" style="c"/>
  <para style="s1">Yesu wufuluka</para>
  <para style="r">(<ref loc="MAT 28:1-9">Matayi 28.1-9</ref> ; <ref loc="MRK 16:1-8">Malako 16.1-8</ref> ; <ref loc="JHN 20:1-10">Yowani 20.1-10</ref>)</para>
  <para style="p">
    <verse number="1" style="v"/>Mu nsuka-nsuka wu lumbu kitheti ki sabala, baketo bayenda kudibumbi. Banata mafuta ma tsudi yi kitoko momo bakubika. <verse number="2" style="v"/>Bamona ditadi difuka mualo wu dibumbi divindumunu va ndambu muelo. <verse number="3" style="v"/>Bakota vayi basia mona ko nitu yi Pfumu Yesu. <verse number="4" style="v"/>Buna bakidi yindula tsundu yi diambu diodi, bazimbukila batu buadibavuata minledi miba lezama batelama va ndambu. <verse number="5" style="v"/>Sumbu bamona tsisi ayi bayinika bizizi biawu mu tsi, buna batu beni baba yuvula :</para>
  <para style="p">—Bila mbi luntombila mutu widi moyo va khatitsika yi batu bafua e ? <verse number="6" style="v"/>Kasiedi vava ko vayi fulukidingi. Lutebuka moyo buevi kaluyolukilabuna wukidi ku Ngalili bu kalukamba ti : <verse number="7" style="v"/>“Muana Mutu kafueti yekulu mu mioko mi bankua masumu, wela bandu va dikulusi ayi wela fuluka mu lumbu kintatu.</para>
  <para style="p">
    <verse number="8" style="v"/>Buna batebukila mambu mandi momo moyo. <verse number="9" style="v"/>Basia bika dibumbi, bavutuka kuawu ayi bavumbudila kipholo ki mambu moso mama kuidi kumi mimvuala wumosi ayi kuidi batu boso bankaka. <verse number="10" style="v"/>Mu bawu muba Maliya muisi Mangadala, Zana, Maliya ngudi yi Zaki va kimosi ayi maketo bankaka basamuna mambu mama kuidi mimvuala. <verse number="11" style="v"/>Vayi mimvuala mimanga wilukila mambu mawu bila mimonina mambu mawu banga mambu makambulu tsundu.</para>
  <para style="p">
    <verse number="12" style="v"/>Vayi Piela wutelama, wuzawula ku dibumbi. Bu kayinama, buna miomiminledi mikazikulu kaka kamona. Wuvutuka kuandi ku nzo andi wusiminamu diambu di mambu momo mavioka<note caller="+" style="f"><char style="fr" closed="false">24.12 </char><char style="ft" closed="false">Buku kiaki kisi ko mu minkanda minkaka.</char></note>.</para>
  <para style="s1">Yesu wumonikina minlonguki miodi mu nzila yi Emawusi</para>
  <para style="p">
    <verse number="13" style="v"/>Mu kina kiawu lumbu, minlonguki miodi miyenda ku buala bumosibaba ntedilanga Emawusi. Buala beni butatukila Yelusalemi nduka-ndukamu tezo ki kumi kilometele biodi. <verse number="14" style="v"/>Miyolukila mambu moso momo mavioka. <verse number="15" style="v"/>Bu miba solula ayi miba findana zimpaka, mizimbukila niandi veka Yesu wuba fikama ayi wuyenda yawu va kimosi. <verse number="16" style="v"/>Vayi meso mawu maba mafuku mu diambu babika kumbakula.</para>
  <para style="p">
    <verse number="17" style="v"/>Buna wuba yuvula :</para>
  <para style="p">—A mambu mbi momo lulembu yolukila bu lueti kuenda yendingi e ?</para>
  <para style="p">Mitelama ayi bizizi bi kiadi-kiadi. <verse number="18" style="v"/>Wumosi mu bawu, dizina diandi Klewopasi wumvutudila :</para>
  <para style="p">—Vayi buna ngeyo kaka mu batu bobo bamvuandanga ku Yelusalemikambulu zaba mambu maviokidi muawu mu bilumbu biabi e ?</para>
  <para style="p">
    <verse number="19" style="v"/>Niandi wuba yuvula :</para>
  <para style="p">—A mambu mbi momo e ?</para>
  <para style="p">Bawu bamvutudila :</para>
  <para style="p">—Mambu mabuilulu Yesu muisi Nazaleti wubedi mbikudi wu lulendomu mavanga mandi ayi mu thubulu andi va ntuala Nzambi ayi va ntuala batu boso. <verse number="20" style="v"/>Bapfumu zieto zi banganga Nzambi ayi bapfumu zieto zinyekudi mu diambu di banzengila nkanu wu lufua ayi mu diambu di bambanda va dikulusi. <verse number="21" style="v"/>Diana tubedi tulanga ti niandi wukuiza kudi Iseli. Vayi talabuabu kiawu kiaki lumbu kintatu tona mambu beni makibelanga.</para>
  <para style="p">
    <verse number="22" style="v"/>Bukiedika kuandi ti baketo bankaka mu beto batuyindusidingi ngolo bu babedingi ku dibumbi va nsuka-nsuka. <verse number="23" style="v"/>Sumbu basi monanga ko nitu andi, buna biza samunanga ti tsongolobamueningi ; bamueningi zimbasi zibakembingiti bukiedika widi moyo. <verse number="24" style="v"/>Buna bankaka mu bobo badi yeto bedingi ku dibumbi. Benda buanangamambu boso busamuniningi baketo ; vayi, niandi, basi kummonanga ko.</para>
  <para style="p">
    <verse number="25" style="v"/>Buna Yesu wuba kamba :</para>
  <para style="p">A batu bakambu diela ayi fuana phasi lummona mu mintima mu wilukila mambu moso mimbikudi mibikula. <verse number="26" style="v"/>A keti Klisto kafueti tuama mona phasi mu diambu di mambu momosimbu kakota mu nkembo andi e ?</para>
  <para style="p">
    <verse number="27" style="v"/>Bosi Yesu wutona kuba sudikisa mambu moso masonama mu diambu dianditonina mu Moyize nate mu mimbikudi mioso. <verse number="28" style="v"/>Vayi buna bafikama buala bobo baba kuenda ; niandi wuvunikisa kuenda thama <verse number="29" style="v"/>vayi bansimbidila bu banleba :</para>
  <para style="p">—Vuanda yeto, tala buisi bueka yila ayi masika mazidi.</para>
  <para style="p">Buna wukota yawu mu nzo ayi wuvuanda yawu. <verse number="30" style="v"/>Wuvuanda yawu va meza, wubonga dipha ayi wudisakumuna, wudibukuna bosi wuba kabudila diawu. <verse number="31" style="v"/>Buna meso mawu mazibuka ayi bambakula vayi kasia buela monikako, wutumbu zimbala va meso mawu. <verse number="32" style="v"/>Buna bakambasana bawu na bawu :</para>
  <para style="p">—Keti mintima mieto misi banga mu khini ko mu thangu kalembukutuyolukilanga mu nzila, bu katuzingu budidi masonuku e ?</para>
  <para style="p">
    <verse number="33" style="v"/>Muna yina thangu, bavutuka ku Yelusalemi. Bayiza bata kumi mimvuala wumosi buna bakutikini va kimosi ayi bobo baba yawu, <verse number="34" style="v"/>balembu tubi ti :</para>
  <para style="p">—Bukiedika ti Pfumu fulukidingi ; wukimonikisidingi kuidi Simoni.</para>
  <para style="p">
    <verse number="35" style="v"/>Buna minlonguki miodi beni mamvawu misamuna mambu momo mimonamu nzila ayi buevi miyiza bakudila Yesu mu thangu kabukuna dipha.</para>
  <para style="s1">Yesu wumonika kuidi kumi mimvuala wumosi</para>
  <para style="r">(<ref loc="JHN 20:19-23">Yowani 20.19-23</ref>)</para>
  <para style="p">
    <verse number="36" style="v"/>Buna bakidi solula mu diambu di mambu beni, Yesu wutelamava khatitsikꞌawu ayi wuba kamba :</para>
  <para style="p">—Ndembama yibanga yeno<note caller="+" style="f"><char style="fr" closed="false">24.36 </char><char style="ft" closed="false">Mambu mama : wuba kamba “Ndembama yibanga yeno” masi ko mu minkandaminkaka.</char></note>.</para>
  <para style="p">
    <verse number="37" style="v"/>Vayi baboso batita, bamona tsisi bila babanzila ti nkuyu bamueni. <verse number="38" style="v"/>Buna wuba kamba :</para>
  <para style="p">—A bila mbi luekila tsisi-tsisi ? Bila mbi mayindu mu mintima mieno ? <verse number="39" style="v"/>Talanu mioko miama ayi malu mama. Keti minu kuandi e ! Bika lutsimba ayi lutala ! Keti nkuyu kasi ko minsuni ayi mimvesi vayi lulembu moni kueno ti minu minsuni ayi mimvesi midi yama.</para>
  <para style="p">
    <verse number="40" style="v"/>Bu katuba bobo, wuba monisa mioko miandi ayi malu mandi<note caller="+" style="f"><char style="fr" closed="false">24.40 </char><char style="ft" closed="false">Wuba monisa mioko ayi malu bila muawu bantobudila zitsoso.</char></note>. <verse number="41" style="v"/>Bu bakambu vika wilukila mu diambu di khini ayi mu diambu di simina, buna wuba yuvula :</para>
  <para style="p">—Kima kidia kidi yeno vava e ?</para>
  <para style="p">
    <verse number="42" style="v"/>Buna bamvana tini ki mbizi ki lambu. <verse number="43" style="v"/>Wukibonga ayi wukidia va meso mawu.</para>
  <para style="p">
    <verse number="44" style="v"/>Bosi wuba kamba :</para>
  <para style="p">—Tala mawu mama mambu ndilukamba buna ndikidi yeno va kimosimambu mamo masonama mu diambu diama mu Mina mi Moyize, mu minkanda mi mimbikudi ayi mu minkunga mafueti kaka dedakana !”</para>
  <para style="p">
    <verse number="45" style="v"/>Buna wuzibula diela diawu muingi babaka bu sudikila masonuku.</para>
  <para style="p">
    <verse number="46" style="v"/>Wuba kamba ti :</para>
  <para style="p">—Disonama ti Klisto kafueti mona phasi ayi wela fuluka mu lumbu kintatu <verse number="47" style="v"/>ayi bela samuna kuidi batu ba makanda moso tonina mu Yelusalemi ti mu dizina diandi, batu babalula mavanga ayi batambula nlemvo mu masumu mawu. <verse number="48" style="v"/>Beno luidi bambangi ba mambu momo. <verse number="49" style="v"/>Tala minu ndieka nduka kulufidisila biobi Dise diama kaluvaninatsila. Diawu beno luvuanda kaka mu divula nate luela vuiku lulendo lu diyilu.</para>
  <para style="s1">Yesu wutombulu ku diyilu</para>
  <para style="p">
    <verse number="50" style="v"/>Bosi wuba nata ku nganda yi divula nate ku ndambu yi Betani. Kuna kamvumbudila mioko miandi ayi wuba sakumuna. <verse number="51" style="v"/>Mu thangu kaba kubasakumuna, wuvambana yawu ayi wutombulu mu diyilu.</para>
  <para style="p">
    <verse number="52" style="v"/>Bawu buna bamana kunsambila, mu khini bavutukila ku Yelusalemi. <verse number="53" style="v"/>Thangu ka thangu bavuanda kuawu mu nzo Nzambi mu diambu di zitisanga ayi kembisanga Nzambi.</para>
</usx>
