<?xml version="1.0" encoding="UTF-8"?>
<usx version="2.6">
  <book code="ROM" style="id">- Polish Living New Testament (Słowo Życia) 2016</book>
  <para style="rem">Copyright © 1991, 2005, 2016 by Biblica, Inc.®</para>
  <para style="h">RZYMIAN</para>
  <para style="toc1">Rzymian</para>
  <para style="toc2">Rzymian</para>
  <para style="toc3">Rz</para>
  <para style="mt1">Rzymian</para>
  <chapter number="1" style="c"/>
  <para style="s1">Pozdrowienie</para>
  <para style="p">
    <verse number="1" style="v"/>Piszę do was ja, Paweł, sługa Chrystusa Jezusa, powołany na apostoła, aby głosić dobrą nowinę od Boga. <verse number="2" style="v"/>Zapowiadali ją już Jego prorocy w świętych księgach. <verse number="3-4" style="v"/>Jest to dobra nowina o Jego Synu, potomku króla Dawida—Jezusie Chrystusie, naszym Panu. On to, dzięki Duchowi Świętemu, przez zmartwychwstanie okazał się pełnym mocy Synem Bożym. <verse number="5" style="v"/>To od Niego otrzymaliśmy łaskę i misję apostolską, aby przez wiarę doprowadzić do posłuszeństwa Mu wszystkich pogan. <verse number="6" style="v"/>Wśród nich jesteście i wy, powołani przez Jezusa Chrystusa.</para>
  <para style="b"/>
  <para style="p">
    <verse number="7" style="v"/>Wszystkim wam, mieszkającym w Rzymie, ukochanym przez Boga, powołanym i świętym, przekazuję życzenia łaski i pokoju od Boga Ojca i naszego Pana, Jezusa Chrystusa.</para>
  <para style="s1">Paweł pragnie odwiedzić Rzym</para>
  <para style="p">
    <verse number="8" style="v"/>Już na wstępie pragnę podziękować Bogu przez Jezusa Chrystusa za was wszystkich, za to, że wasza wiara jest znana na całym świecie. <verse number="9" style="v"/>Bóg, któremu służę całym sercem, głosząc dobrą nowinę o Jego Synu, jest mi świadkiem, że nieustannie o was myślę! <verse number="10" style="v"/>Stale proszę Go o to, aby jeśli taka jest Jego wola, pozwolił mi w końcu was odwiedzić. <verse number="11" style="v"/>Gorąco pragnę was zobaczyć i podzielić się z wami duchowym darem dla waszego umocnienia, <verse number="12" style="v"/>abyśmy wzajemnie zachęcili się swoją wiarą: wy moją, a ja waszą.</para>
  <para style="p">
    <verse number="13" style="v"/>Drodzy przyjaciele! Wiedzcie, że wiele razy zamierzałem już do was przybyć, aby i wśród was—podobnie jak wśród innych pogan—zebrać duchowy owoc, ale jak dotąd zawsze pojawiały się jakieś przeszkody. <verse number="14" style="v"/>Czuję się dłużnikiem Greków i nie—Greków, uczonych i niewykształconych. <verse number="15" style="v"/>Dlatego tak bardzo chciałbym przedstawić dobrą nowinę również wam, mieszkańcom Rzymu. <verse number="16" style="v"/>Nie wstydzę się jej. Jest ona bowiem mocą Boga niosącą zbawienie wszystkim, którzy uwierzą: zarówno Żydom, jak i poganom. <verse number="17" style="v"/>Poprzez dobrą nowinę Bóg ogłosił uniewinnienie grzeszników, które bierze początek z wiary i do wiary prowadzi. Pismo mówi bowiem: „Prawy człowiek będzie żył dzięki wierze”.</para>
  <para style="s1">Gniew Boży</para>
  <para style="p">
    <verse number="18" style="v"/>Bóg okazuje jednak również swój gniew z powodu wszelkiego grzechu i nieprawości ludzi, którzy poprzez swoje złe czyny zaciemniają prawdę. <verse number="19" style="v"/>Wiedzą oni, jak można poznać Boga, bo On sam im to pokazał. <verse number="20" style="v"/>Od czasów stworzenia bowiem niewidzialne cechy Boga—Jego odwieczną moc i boskość—można dostrzec w Jego dziełach. Nikt więc nie może się wykręcać, mówiąc, że Go nie poznał. <verse number="21" style="v"/>Zatem ludzie poznali Boga, ale nie chcieli oddawać Mu czci ani dziękować. Popadli w bezsensowne rozmyślania i pogrążyli swoje serca w ciemnościach. <verse number="22" style="v"/>Uważając się za mądrych, w rzeczywistości stali się głupcami. <verse number="23" style="v"/>Zamiast oddawać cześć wiecznemu Bogu, zaczęli otaczać kultem podobizny przemijającego człowieka oraz ptaków, czworonożnych zwierząt i płazów. <verse number="24" style="v"/>Dlatego Bóg dopuścił, aby poddali się własnym pragnieniom i by hańbili swoje ciała. <verse number="25" style="v"/>Bożą prawdę zamienili bowiem na kłamstwo i zaczęli czcić stworzenie zamiast Stwórcy, który jest błogosławiony na całe wieki! Amen! <verse number="26" style="v"/>Dlatego właśnie Bóg dopuścił, aby poddali się bezwstydnym pragnieniom. Kobiety porzuciły współżycie zgodne z naturą i zaczęły grzeszyć przeciw naturze. <verse number="27" style="v"/>Podobnie mężczyźni, odrzucili normalne współżycie z kobietami i zaczęli pragnąć siebie nawzajem, grzesząc z innymi mężczyznami i ponosząc na sobie samych karę, na jaką zasłużyli. <verse number="28" style="v"/>Ponieważ ludzie nie chcieli otaczać Boga należnym Mu szacunkiem, On dopuścił, aby czynili wszystko, co tylko ich nikczemne umysły mogły wymyślić. <verse number="29" style="v"/>Napełnili się więc wszelką nieprawością, złem, chciwością, zachłannością, nienawiścią, dążeniem do morderstw, kłótnią, podstępem, złośliwością i plotkarstwem. <verse number="30" style="v"/>Ludzie ci nienawidzą Boga, są zuchwali, uparci, pyszni, pomysłowi w czynieniu zła i nieposłuszni rodzicom. <verse number="31" style="v"/>Są głupi, podstępni, pozbawieni serca i litości dla innych. <verse number="32" style="v"/>Dobrze wiedzą, że ci, którzy popełniają takie przestępstwa, zgodnie z Bożym wyrokiem podlegają karze śmierci. Mimo to jednak nadal grzeszą w ten sposób a nawet popierają innych, którzy tak postępują.</para>
  <chapter number="2" style="c"/>
  <para style="s1">Sprawiedliwy sąd Boga</para>
  <para style="p">
    <verse number="1" style="v"/>Dlatego kimkolwiek jesteś, ty, który osądzasz innych, sam nie dasz rady się wybronić. Osądzając kogoś innego, skazujesz samego siebie, bo dopuszczasz się tych samych czynów. <verse number="2" style="v"/>Wiemy zaś, że Bóg sprawiedliwie ukarze każdego popełniającego te czyny. <verse number="3" style="v"/>A może liczysz na to, sędzio i przestępco w jednej osobie, że unikniesz Bożego sądu? <verse number="4" style="v"/>Lub może lekceważysz Jego ogromną dobroć, cierpliwość i wielkoduszność? Czy nie zdajesz sobie sprawy z tego, że Bóg w swojej dobroci pragnie doprowadzić cię do opamiętania?</para>
  <para style="p">
    <verse number="5" style="v"/>Poprzez swój upór i serce niezdolne do opamiętania skazujesz się na straszliwą karę. Nadejdzie bowiem dzień gniewu, który będzie czasem sprawiedliwego sądu Bożego. <verse number="6" style="v"/>Wtedy to Bóg da każdemu to, na co zasłużył. <verse number="7" style="v"/>Tym, którzy wytrwale czynili dobro, pragnąc doświadczyć Bożej chwały, uznania i nieśmiertelności, da życie wieczne. <verse number="8" style="v"/>Tym zaś, którzy sprzeciwiają się Bogu, są nieposłuszni prawdzie i idą drogą nieprawości, okaże swój gniew i oburzenie. <verse number="9" style="v"/>Rozpacz i cierpienie czeka każdego, kto dopuszcza się zła, bez względu na to, czy jest Żydem czy poganinem. <verse number="10" style="v"/>Chwała zaś, cześć i pokój będą udziałem tego, kto czyni dobro—zarówno Żyda, jak i poganina. <verse number="11" style="v"/>Bóg traktuje wszystkich ludzi w taki sam sposób!</para>
  <para style="p">
    <verse number="12" style="v"/>Ci, którzy zgrzeszyli nie znając Prawa Mojżesza, bez niego poniosą karę. Ci zaś, którzy zgrzeszyli znając Prawo, zostaną skazani według Prawa. <verse number="13" style="v"/>Uniewinnieni przed Bogiem nie są ci, którzy Prawo znają, lecz ci, którzy go przestrzegają. <verse number="14" style="v"/>Skoro więc poganie, którzy nie znają Prawa Mojżesza, z natury wypełniają je, stają się prawem sami dla siebie. <verse number="15" style="v"/>Wskazują w ten sposób, że prawe postępowanie jest zapisane w ich sercach, bo ich sumienie pokazuje im, że dany czyn jest dobry lub zły. <verse number="16" style="v"/>A wszystkie ukryte działania wyjdą na jaw w dniu, w którym Bóg będzie sądził świat poprzez Jezusa Chrystusa. Jest to treść głoszonej przeze mnie dobrej nowiny.</para>
  <para style="s1">Żydzi i Prawo Mojżesza</para>
  <para style="p">
    <verse number="17" style="v"/>Teraz kilka słów do tych z was, którzy są Żydami. Jesteście dumni z waszego pochodzenia, polegacie na Prawie, szczycicie się Bogiem, <verse number="18" style="v"/>znacie Jego wolę i—pouczeni przez Prawo Mojżesza—wiecie co najlepsze. <verse number="19" style="v"/>Uważacie się za przewodników dla ślepych, za światło w ciemnościach tego świata, <verse number="20" style="v"/>za wychowawców ludzi niemądrych i nauczycieli dzieci, bo dzięki Prawu znacie już całą prawdę. <verse number="21" style="v"/>Chcesz pouczać innych? A dlaczego nie siebie?! Mówisz innym, żeby nie kradli, a sam kradniesz! <verse number="22" style="v"/>Mówisz, żeby byli wierni w małżeństwie, a sam nie jesteś! Czujesz wstręt do posągów bożków, a obrażasz Boga? <verse number="23" style="v"/>Jesteś dumny ze znajomości Prawa, a łamiąc je znieważasz Boga! <verse number="24" style="v"/>Nic więc dziwnego, że Pismo mówi: „To z waszego powodu poganie bluźnią przeciwko Bogu”.</para>
  <para style="p">
    <verse number="25" style="v"/>Znak obrzezania to przywilej, o ile przestrzegasz Prawa Mojżesza. Jeśli jednak je łamiesz, nie ma on żadnego znaczenia. <verse number="26" style="v"/>A jeżeli nieobrzezany poganin przestrzegałby Prawa, to czy nie zostanie potraktowany jak obrzezany Żyd? <verse number="27" style="v"/>I wtedy taki nieobrzezany poganin, przestrzegający Prawa, będzie sądzić ciebie, obrzezanego i znającego Prawo Żyda, który nie przestrzega Bożych nakazów. <verse number="28" style="v"/>Prawdziwym Żydem nie jest bowiem ten, kto jest nim na zewnątrz. A prawdziwym obrzezaniem nie jest to, które jest widoczne na ciele. <verse number="29" style="v"/>Prawdziwym Żydem jest ten, kto jest nim wewnątrz, a prawdziwym obrzezaniem jest przemiana serca, dokonująca się dzięki Duchowi, a nie literze Prawa. Taki człowiek podoba się Bogu i nie potrzebuje pochwały od ludzi.</para>
  <chapter number="3" style="c"/>
  <para style="s1">Wierność Boga</para>
  <para style="p">
    <verse number="1" style="v"/>Na czym więc polega przewaga Żyda nad poganinem? I jaką korzyść daje obrzezanie? <verse number="2" style="v"/>Ogromną i to pod każdym względem! Należy pamiętać, że to Żydom Bóg przekazał swoje słowa. <verse number="3" style="v"/>Co z tego, że niektórzy z nich nie dochowali im wierności? Czy z tego powodu Bóg przestaje dotrzymywać swoich obietnic? <verse number="4" style="v"/>Oczywiście, że nie! Bóg bowiem jest prawdomówny, a każdy człowiek jest kłamcą, jak mówi Pismo:</para>
  <para style="q1">„Boże, Twoje słowa okażą się sprawiedliwe</para>
  <para style="q2">i oddalisz od siebie wszelkie oskarżenia”.</para>
  <para style="p">
    <verse number="5" style="v"/>Jeśli poprzez naszą nieprawość objawiona zostaje prawość Boga, to jaki stąd wniosek? Czy Bóg jest niesprawiedliwy, gdy okazuje gniew? Tak rozumują ludzie. <verse number="6" style="v"/>Oczywiście, że nie jest niesprawiedliwy, bo gdyby tak było, to jak Bóg mógłby sądzić świat? <verse number="7" style="v"/>Zapytasz może: „Skoro moje kłamstwo sprawia, że objawiona zostaje Boża prawda i Bóg odbiera z tego chwałę, to dlaczego ja mam być sądzony za grzech?”. <verse number="8" style="v"/>Czy mamy twierdzić: „Popełniajmy zło, aby pojawiło się dobro”? Niektórzy oskarżają nas, że tak mówimy. Nie unikną jednak kary.</para>
  <para style="s1">Nikt nie jest prawy</para>
  <para style="p">
    <verse number="9" style="v"/>Czy wobec tego my, Żydzi, jesteśmy lepsi od pogan? Oczywiście, że nie. Wykazaliśmy już, że zarówno Żydzi, jak i poganie, są grzesznikami. <verse number="10" style="v"/>Potwierdza to zresztą Pismo:</para>
  <para style="q1">„Nie ma człowieka, który byłby prawy,</para>
  <para style="q2">
    <verse number="11" style="v"/>nie ma takiego, który byłby rozumny,</para>
  <para style="q1">ani takiego, który szukałby Boga.</para>
  <para style="q2">
    <verse number="12" style="v"/>Wszyscy zbłądzili i upadli.</para>
  <para style="q1">Nie ma nikogo, ani jednego,</para>
  <para style="q2">kto by dobrze postępował.</para>
  <para style="q1">
    <verse number="13" style="v"/>Słowa ludzi są jak grób,</para>
  <para style="q2">a ich język jest pełen kłamstw;</para>
  <para style="q1">w ustach mają jad węża.</para>
  <para style="q2">
    <verse number="14" style="v"/>Wypowiadają przekleństwa i gorzkie słowa.</para>
  <para style="q1">
    <verse number="15" style="v"/>Są skłonni do morderstwa,</para>
  <para style="q2">
    <verse number="16" style="v"/>zostawiają za sobą zniszczenie i nędzę.</para>
  <para style="q1">
    <verse number="17" style="v"/>Nigdy nie weszli na ścieżkę pokoju</para>
  <para style="q2">
    <verse number="18" style="v"/>i nie odczuwają nawet lęku przed Bogiem”.</para>
  <para style="p">
    <verse number="19" style="v"/>Wiemy dobrze, że Prawo Mojżesza obowiązuje tych, którzy mu podlegają. I dlatego każde usta muszą zamilknąć i cały świat musi się uniżyć przed Bogiem. <verse number="20" style="v"/>On bowiem nie uniewinni żadnego człowieka ze względu na to, że przestrzegał on Prawa Mojżesza. Prawo uświadamia nam tylko nasz grzech.</para>
  <para style="s1">Uniewinnienie dzięki wierze</para>
  <para style="p">
    <verse number="21" style="v"/>Teraz jednak Bóg wskazał inny sposób uniewinnienia—bez przestrzegania Prawa Mojżesza, ale poświadczony przez to Prawo i przez proroków. <verse number="22" style="v"/>Uniewinnienie to pochodzi od Boga i obejmuje tych, którzy wierzą Jezusowi Chrystusowi. Jest ono dostępne dla wszystkich, którzy Mu wierzą. Bo nie ma żadnej różnicy: <verse number="23" style="v"/>wszyscy ludzie zgrzeszyli i daleko im do Bożego ideału. <verse number="24" style="v"/>A zostają uniewinnieni za darmo, dzięki Bożej łasce i dzięki odkupieniu, jakiego dokonał Jezus Chrystus. <verse number="25-26" style="v"/>To Jego Bóg uczynił narzędziem przebłagania za grzechy. Aby dostąpić tego uniewinnienia, musimy uwierzyć, że Jego przelana krew może nas pojednać z Bogiem. Bóg ogłosił uniewinnienie, odpuszczając grzechy przeszłości. Cierpliwie czekał bowiem, aż Chrystus—w obecnym czasie—zgładzi je. Okazał się więc sprawiedliwy i uniewinnia każdego, kto uwierzy Jezusowi.</para>
  <para style="p">
    <verse number="27" style="v"/>Gdzie jest więc powód do dumy? Został uchylony! Czy przez Prawo uczynków? Nie, przez prawo wiary! <verse number="28" style="v"/>Jesteśmy bowiem przekonani, że człowiek zostaje uniewinniony dzięki wierze, a nie dzięki spełnianiu uczynków wymaganych przez Prawo. <verse number="29" style="v"/>Czy Bóg przygotował to tylko dla Żydów? A może i dla pogan? Oczywiście, że również dla pogan! <verse number="30" style="v"/>Bóg jest jeden i w ten sam sposób—dzięki wierze!—uniewinnia zarówno Żydów, jak i pogan. <verse number="31" style="v"/>Czy więc z powodu uniewinnienia, otrzymanego dzięki wierze, lekceważymy Prawo Mojżesza? Absolutnie nie! Umieszczamy je tylko we właściwym miejscu.</para>
  <chapter number="4" style="c"/>
  <para style="s1">Abraham uniewinniony dzięki wierze</para>
  <para style="p">
    <verse number="1" style="v"/>Jak wyglądała ta sprawa w przypadku Abrahama, naszego przodka? <verse number="2" style="v"/>Jeśli został uniewinniony na podstawie swoich czynów, to ma powód do dumy—ale nie przed Bogiem! <verse number="3" style="v"/>Co o tym mówi Pismo? Czytamy w nim: „Abraham uwierzył Bogu i został uniewinniony”. <verse number="4" style="v"/>Pracownikowi należy się zapłata za pracę—bez żadnej łaski. <verse number="5" style="v"/>W przypadku zaś tego, kto nie pracuje, ale wierzy Bogu, który uniewinnia grzesznika, właśnie jego wiara jest podstawą do uniewinnienia. <verse number="6" style="v"/>Król Dawid tak opisał szczęście człowieka, którego Bóg uniewinnił niezależnie od uczynków:</para>
  <para style="q1">
    <verse number="7" style="v"/>„Szczęśliwi są ci,</para>
  <para style="q2">którym przebaczono grzechy</para>
  <para style="q2">i zapomniano przewinienia.</para>
  <para style="q1">
    <verse number="8" style="v"/>Szczęśliwy jest człowiek,</para>
  <para style="q2">któremu Pan nie wypomni grzechów”.</para>
  <para style="p">
    <verse number="9" style="v"/>Czy to szczęście dotyczy tylko obrzezanych, czy również nieobrzezanych? Powiedzieliśmy już, że: „Abraham uwierzył Bogu i został uniewinniony”. <verse number="10" style="v"/>Kiedy to się wydarzyło? Przed czy po jego obrzezaniu? Oczywiście, że przed! <verse number="11" style="v"/>Obrzezanie otrzymał jako dowód uniewinnienia dzięki wierze—gdy był jeszcze nieobrzezany. W ten sposób stał się duchowym ojcem tych, którzy przyjmują Boże uniewinnienie jako nieobrzezani, <verse number="12" style="v"/>oraz tych, którzy są obrzezani, ale nie opierają się na tym, bo mają także wiarę, którą okazał Abraham.</para>
  <para style="p">
    <verse number="13" style="v"/>Bóg obiecał Abrahamowi i jego potomkom, że da im w posiadanie całą ziemię. Obietnica ta nie była jednak uzależniona od wypełniania Prawa, ale wynikała z uniewinnienia Abrahama dzięki wierze. <verse number="14" style="v"/>Jeśliby wypełnienie tej obietnicy zależałoby od przestrzegania Prawa, to wiara Abrahama straciłaby sens, a obietnica stałaby się pusta. <verse number="15" style="v"/>Prawo wiąże się z karą, a tam, gdzie nie ma Prawa, nie ma i przestępstwa. <verse number="16" style="v"/>Dlatego obietnica dla wszystkich potomków Abrahama wypływa z wiary oraz łaski od Boga. Dotyczy ona nie tylko tego, który przestrzega Prawa, ale i tego, kto wierzy Bogu, podobnie jak Abraham, nasz wspólny przodek. <verse number="17" style="v"/>Bóg powiedział bowiem o nim: „Uczyniłem cię ojcem wielu narodów”. Abraham uwierzył Bogu jako Temu, który ożywia umarłych i powołuje do istnienia to, czego nie ma.</para>
  <para style="p">
    <verse number="18" style="v"/>Nie mając dowodów na to, że tak się stanie, Abraham uwierzył, że będzie ojcem wielu narodów. Powiedziano Mu bowiem: „Takie właśnie będzie twoje potomstwo”. <verse number="19" style="v"/>Nie stracił wiary, choć widział, że on sam się starzeje—miał już wtedy bowiem prawie sto lat—i że Sara nie może już mieć dzieci. <verse number="20" style="v"/>Ani przez chwilę nie zwątpił jednak w Bożą obietnicę. Przeciwnie, jego wiara wzrosła, przynosząc chwałę Bogu. <verse number="21" style="v"/>Był przekonany, że Bóg jest w stanie spełnić to, co obiecał. <verse number="22" style="v"/>I właśnie dzięki temu został przez Niego uniewinniony. <verse number="23" style="v"/>Te wspaniałe Boże słowa o uniewinnieniu zostały skierowane nie tylko do niego, <verse number="24" style="v"/>ale także do nas, którzy dostąpiliśmy uniewinnienia dzięki temu, że uwierzyliśmy Bogu, który wskrzesił Jezusa, naszego Pana. <verse number="25" style="v"/>On został wydany za nasze grzechy i zmartwychwstał, aby nas uniewinnić.</para>
  <chapter number="5" style="c"/>
  <para style="s1">Pokój i radość</para>
  <para style="p">
    <verse number="1" style="v"/>Teraz więc, gdy dzięki wierze zostaliśmy uniewinnieni przez Boga, żyjemy z Nim w pokoju. Stało się to możliwe dzięki naszemu Panu, Jezusowi Chrystusowi. <verse number="2" style="v"/>Tylko dzięki Niemu—przez wiarę—dostąpiliśmy Bożej łaski! Ona postawiła nas na nogi i daje radość z oczekiwania na Bożą chwałę. <verse number="3" style="v"/>Ale to nie wszystko! Jesteśmy również dumni ze spotykających nas trudności. Wiemy bowiem, że uczą nas one wytrwałości, <verse number="4" style="v"/>która owocuje wypróbowanym charakterem. On z kolei utrwala naszą nadzieję. <verse number="5" style="v"/>A nadzieja ta jest niezawodna, bo opiera się na miłości samego Boga, którą Duch Święty—zesłany nam przez Boga—wlał w nasze serca.</para>
  <para style="p">
    <verse number="6" style="v"/>Jako grzesznicy nie mieliśmy przed Bogiem żadnych szans, jednak Chrystus w wyznaczonym przez Boga czasie umarł za nas. <verse number="7" style="v"/>Nam trudno byłoby oddać życie nawet za kogoś szlachetnego. Być może chętniej oddalibyśmy je za kogoś bardzo dobrego. <verse number="8" style="v"/>Ale Bóg dał dowód swojej wielkiej miłości do nas: Chrystus oddał za nas życie, gdy byliśmy jeszcze grzesznikami! <verse number="9" style="v"/>Jeśli więc dzięki Jego przelanej krwi zostaliśmy uniewinnieni, to tym bardziej ocali nas ona przed gniewem Boga. <verse number="10" style="v"/>Skoro jako wrogowie Boga zostaliśmy z Nim pojednani przez śmierć Jego Syna, to tym bardziej będziemy uratowani dzięki Jego życiu! <verse number="11" style="v"/>Ale to nie wszystko! Możemy teraz być dumni z naszego Boga, który pojednał nas ze sobą przez Jezusa Chrystusa, naszego Pana.</para>
  <para style="s1">Śmierć w Adamie, życie w Chrystusie</para>
  <para style="p">
    <verse number="12" style="v"/>Z powodu jednego tylko człowieka, Adama, grzech wdarł się na świat, a wraz z nim śmierć. W ten sposób śmierć przeszła na wszystkich ludzi, bo wszyscy zgrzeszyli. <verse number="13" style="v"/>Grzech był obecny jeszcze przed ustanowieniem Prawa Mojżesza, ale tam, gdzie nie ma Prawa, nie można stwierdzić grzechu.</para>
  <para style="p">
    <verse number="14" style="v"/>Śmierć zapanowała nad wszystkimi ludźmi—od Adama do Mojżesza—nawet nad tymi, którzy nie zgrzeszyli tak jak Adam, będący pod pewnym względem zapowiedzią Chrystusa. <verse number="15" style="v"/>Istnieje jednak ogromna różnica pomiędzy grzechem a Bożym darem. Z powodu grzechu jednego człowieka wszyscy ludzie dostali się pod panowanie śmierci. Tym bardziej więc łaska Boga i jej dar przyniosą wspaniały owoc w życiu wszystkich ludzi, a stanie się to dzięki jednemu Człowiekowi—Jezusowi Chrystusowi. <verse number="16" style="v"/>Jeden grzech Adama sprowadził karę śmierci na mnóstwo ludzi, natomiast Chrystus usuwa grzechy i daje nam wieczne życie. <verse number="17" style="v"/>Z powodu grzechu jednego człowieka śmierć zapanowała nad wszystkimi ludźmi. Tym bardziej więc ci, którzy przyjmują Boże przebaczenie i uniewinnienie, staną się królami życia dzięki jednemu tylko Człowiekowi—Jezusowi Chrystusowi.</para>
  <para style="p">
    <verse number="18" style="v"/>Grzech jednego ściągnął na wszystkich potępienie. Dlatego prawość Jednego przynosi wszystkim uniewinnienie. <verse number="19" style="v"/>Przez nieposłuszeństwo jednego mnóstwo ludzi stało się grzesznikami. Dzięki posłuszeństwu Jednego mnóstwo zostanie uniewinnionych.</para>
  <para style="p">
    <verse number="20" style="v"/>Natomiast Prawo Mojżesza zostało ustanowione po to, aby uwidocznić grzech. Tam zaś, gdzie się uwidocznił grzech, jeszcze bardziej objawiła się Boża łaska. <verse number="21" style="v"/>Grzech zapanował nad wszystkimi ludźmi, niosąc śmierć. Natomiast Boża łaska przyniosła ludziom uniewinnienie i życie wieczne w Jezusie Chrystusie, naszym Panu.</para>
  <chapter number="6" style="c"/>
  <para style="s1">Martwi dla grzechu, ożywieni dla Chrystusa</para>
  <para style="p">
    <verse number="1" style="v"/>Czy wobec tego mamy nadal grzeszyć, aby łaska stała się bardziej widoczna? <verse number="2" style="v"/>Oczywiście, że nie! Skoro umarliśmy dla grzechu, to jak możemy nadal w nim żyć? <verse number="3" style="v"/>Czy nie rozumiecie tego, że gdy przyjmując chrzest utożsamiliśmy się z Chrystusem Jezusem, zjednoczyliśmy się z Nim również w Jego śmierci? <verse number="4" style="v"/>Przez chrzest zostaliśmy razem z Nim pogrzebani, zanurzając się w Jego śmierci. A skoro Bóg Ojciec swoją potężną mocą wzbudził Jezusa do życia, to również my powinniśmy żyć nowym życiem.</para>
  <para style="p">
    <verse number="5" style="v"/>Skoro zostaliśmy złączeni z Jezusem w śmierci, to będziemy z Nim złączeni również w zmartwychwstaniu. <verse number="6" style="v"/>Pamiętajmy o tym, że nasze dawne życie zostało wraz z Jezusem przybite do krzyża, a nasza grzeszna natura została obezwładniona, abyśmy już nie służyli grzechowi. <verse number="7" style="v"/>Kto umiera, staje się wolny od grzechu. <verse number="8" style="v"/>Skoro więc umarliśmy z Chrystusem, to wierzymy, że razem z Nim będziemy żyli. <verse number="9" style="v"/>Wiemy bowiem, że Jezus, powstawszy z martwych, już nigdy nie umrze—śmierć nie ma nad Nim żadnej władzy. <verse number="10" style="v"/>Umarł tylko raz, aby pokonać grzech, a teraz żyje dla Boga.</para>
  <para style="p">
    <verse number="11" style="v"/>Dlatego wy również uważajcie siebie za martwych dla grzechu, a żyjących dla Boga, dzięki Chrystusowi Jezusowi. <verse number="12" style="v"/>Niech więc grzech nie panuje już nad waszym doczesnym ciałem—nie poddawajcie się grzesznym pragnieniom! <verse number="13" style="v"/>Nie czyńcie z żadnej części ciała narzędzia grzechu, lecz całkowicie powierzcie się Bogu! Byliście martwi, a ożyliście, więc niech całe wasze ciało będzie teraz narzędziem działania Boga. <verse number="14" style="v"/>Grzech nie musi być już dłużej waszym władcą, gdyż nie podlegacie przepisom Prawa Mojżesza, lecz Bożej łasce.</para>
  <para style="s1">Niewolnicy prawości</para>
  <para style="p">
    <verse number="15" style="v"/>Czy zatem możemy swobodnie grzeszyć, dlatego że nie podlegamy Prawu, ale łasce? W żadnym wypadku! <verse number="16" style="v"/>Czy nie wiecie, że jesteście zależni od tego, komu służycie? Albo wybieracie grzech i śmierć, albo posłuszeństwo i prawość. <verse number="17" style="v"/>Dziękuję Bogu za to, że chociaż kiedyś byliście niewolnikami grzechu, całym sercem przyjęliście przekazaną wam Bożą naukę. <verse number="18" style="v"/>I zostaliście uwolnieni spod władzy grzechu, aby teraz być niewolnikami prawości. <verse number="19" style="v"/>Pozwólcie, że tak to wyjaśnię: Kiedyś różne części ciała traktowaliście jak niewolników spełniających wasze grzeszne pragnienia. Teraz jednak wykorzystujcie je jako niewolników wykonujących to, co słuszne i święte.</para>
  <para style="p">
    <verse number="20" style="v"/>Będąc w niewoli zła, nie musieliście postępować w sposób dobry i prawy. <verse number="21" style="v"/>Ale jaki był skutek waszych czynów, których teraz tak się wstydzicie? Wieczna śmierć! <verse number="22" style="v"/>Jako uwolnieni spod władzy grzechu jesteście poddanymi Boga, a to doprowadzi was do świętości i wiecznego życia. <verse number="23" style="v"/>Zapłatą za grzech jest śmierć, ale Bóg darował nam życie wieczne w Jezusie Chrystusie, naszym Panu!</para>
  <chapter number="7" style="c"/>
  <para style="s1">Wolność od Prawa Mojżesza</para>
  <para style="p">
    <verse number="1" style="v"/>Przyjaciele! Dobrze znacie Prawo Mojżesza. Czy nie wiecie więc, że obowiązuje ono człowieka tylko za życia? <verse number="2" style="v"/>Dlatego zamężna kobieta, zgodnie z Prawem, związana jest z mężem aż do śmierci. Jeśli jednak jej małżonek umrze, w świetle Prawa przestaje być mężatką. <verse number="3" style="v"/>Gdyby za jego życia chciała zmienić męża, dopuściłaby się grzechu niewierności małżeńskiej. Jeśli jednak on umrze, jest wolna i zgodnie z Prawem może powtórnie wyjść za mąż—bez narażania się na grzech niewierności.</para>
  <para style="p">
    <verse number="4" style="v"/>Wy właśnie, moi przyjaciele, będąc częścią ciała Chrystusa, umarliście dla Prawa, aby żyć dla Tego, który zmartwychwstał, i aby wydawać w życiu duchowe owoce dla Boga. <verse number="5" style="v"/>Gdy żyliśmy dla naszego grzesznego ciała, Prawo pobudzało nas do grzechu, co z kolei prowadziło nas do śmierci. <verse number="6" style="v"/>Ale teraz nie podlegamy Prawu, bo jesteśmy dla niego martwi. Możemy więc służyć Bogu jako nowi ludzie, poddający się Duchowi, a nie jak dawniej, zgodnie z samą literą Prawa.</para>
  <para style="s1">Zmaganie z grzechem</para>
  <para style="p">
    <verse number="7" style="v"/>Czy można zatem powiedzieć, że Prawo Mojżesza jest grzeszne? Ależ skąd! Gdyby nie ono, nie zrozumiałbym czym jest grzech. Nie wiedziałbym nawet, czym jest grzeszne pragnienie, gdyby Prawo nie mówiło: „Nie pożądaj”. <verse number="8" style="v"/>Ale sprytny grzech dzięki przykazaniu wzbudził we mnie grzeszne pragnienia. Bez Prawa bowiem grzech jest martwy.</para>
  <para style="p">
    <verse number="9" style="v"/>Kiedyś żyłem nie podlegając Prawu. Gdy jednak poznałem przykazania, grzech we mnie ożył, <verse number="10" style="v"/>a ja umarłem. Przykazania, które odkryłem, zamiast dać mi życie, doprowadziły mnie do śmierci. <verse number="11" style="v"/>Grzech oszukał mnie, wykorzystując przykazanie, i doprowadził mnie do śmierci! <verse number="12" style="v"/>Ale Prawo samo w sobie pozostało święte, tak jak święte, słuszne i dobre są jego przykazania.</para>
  <para style="p">
    <verse number="13" style="v"/>Czy zatem to, co dobre, doprowadziło mnie do śmierci? Absolutnie nie! To grzech, ujawniając swoją naturę, zadał mi śmierć przez to, co jest dobre. W ten sposób, dzięki przykazaniu, wyszła na jaw jego przewrotność.</para>
  <para style="s1">Osobisty dylemat</para>
  <para style="p">
    <verse number="14" style="v"/>Wiemy więc, że Prawo Mojżesza dotyczy ducha, a ja jestem istotą cielesną i niewolnikiem grzechu. <verse number="15" style="v"/>Zupełnie nie rozumiem siebie i tego, co czynię. Nie robię bowiem tego, co chcę, ale to, czego nienawidzę! <verse number="16" style="v"/>Jeśli robię więc coś, czego nie chcę, to przyznaję Prawu rację, <verse number="17" style="v"/>bo to nie ja tak postępuję, ale mieszkający we mnie grzech.</para>
  <para style="p">
    <verse number="18" style="v"/>Wiem, że we mnie, to znaczy w moim ciele, nie mieszka dobro. Pragnę postępować dobrze, ale nie potrafię tego wykonać! <verse number="19" style="v"/>Nie czynię dobra, którego pragnę, ale popełniam zło, którego nie chcę! <verse number="20" style="v"/>Jeśli robię więc to, czego nie chcę, znaczy to, że nie ja to czynię, ale mieszkający we mnie grzech. <verse number="21" style="v"/>Widzę więc taką prawidłowość: chcę dobra, a narzuca mi się zło. <verse number="22" style="v"/>W głębi serca Boże Prawo sprawia mi radość. <verse number="23" style="v"/>Natomiast w moim ciele dostrzegam inne prawo, które walczy z moim umysłem i zwycięża, czyniąc ze mnie niewolnika grzechu. <verse number="24" style="v"/>Marny mój los! Kto mnie wyrwie z tego śmiertelnego ciała? <verse number="25" style="v"/>Dzięki niech będą Bogu, który posłał Jezusa Chrystusa, naszego Pana!</para>
  <para style="p">Podsumowując więc: Umysłem służę Prawu Bożemu, a ciałem—prawu grzechu.</para>
  <chapter number="8" style="c"/>
  <para style="s1">Życie dzięki Duchowi</para>
  <para style="p">
    <verse number="1" style="v"/>Teraz żadne potępienie nie grozi już tym, którzy należą do Chrystusa Jezusa. <verse number="2" style="v"/>Prawo Ducha, prowadzące do życia i darowane mi przez Jezusa, wyzwoliło mnie z bezradności wobec prawa grzechu i śmierci. <verse number="3" style="v"/>Właśnie tę nieskuteczność Prawa, wypływającą ze słabości ciała, pokonał Bóg. Posłał On własnego Syna, podobnego do grzesznego człowieka, i położył kres panowaniu grzechu. <verse number="4" style="v"/>W ten sposób możemy być posłuszni nakazom Prawa, bo poddajemy się Duchowi Świętemu, nie zaś bezsilnemu ciału.</para>
  <para style="p">
    <verse number="5" style="v"/>Ci, którzy żyją zgodnie z ludzką naturą, myślą tylko o tym, jak zaspokoić swoje ludzkie pragnienia. Ci zaś, którzy są posłuszni Duchowi Świętemu, myślą o rzeczach duchowych. <verse number="6" style="v"/>Poddawanie się ludzkim pragnieniom prowadzi do śmierci. Posłuszeństwo Duchowi prowadzi natomiast do prawdziwego życia i pokoju. <verse number="7" style="v"/>Dążenia ciała i ludzkiej natury są przeciwne Bogu—nie poddają się Jego Prawu ani nawet nie są w stanie tego zrobić. <verse number="8" style="v"/>Dlatego ci, którzy żyją realizując tylko swoje ludzkie pragnienia, nie mogą podobać się Bogu.</para>
  <para style="s1">Nowa natura</para>
  <para style="p">
    <verse number="9" style="v"/>Wy jednak nie żyjecie po to, aby zaspokajać swoje ludzkie pragnienia, bo mieszka w was Duch Boga. Jeżeli zaś w kimś nie ma Ducha Chrystusa, ten w ogóle do Niego nie należy. <verse number="10" style="v"/>Jeśli jednak macie w sobie Chrystusa, to chociaż ciało jest martwe z powodu grzechu, wasz duch jest żywy dzięki temu, że zostaliście uniewinnieni przez Jezusa. <verse number="11" style="v"/>Jeśli przebywa w was Duch Boga, który wskrzesił Jezusa z martwych, to i wasze śmiertelne ciała zostaną ożywione mocą tego samego Ducha.</para>
  <para style="p">
    <verse number="12-13" style="v"/>Przyjaciele, nie musicie poddawać się waszym grzesznym pragnieniom. Takie życie nieuchronnie prowadzi do śmierci. Ale jeśli dzięki mocy Ducha stawiacie opór grzesznym pragnieniom waszego ciała, będziecie żyli. <verse number="14" style="v"/>Ci bowiem, których prowadzi Duch Boga, są jego dziećmi. <verse number="15" style="v"/>Nie staliście się przecież zastraszonymi niewolnikami Boga, lecz otrzymaliście Ducha, który uczynił was Jego dziećmi! Dzięki temu możecie zwracać się do Boga, mówiąc: „Abba, Tato!”. <verse number="16" style="v"/>To właśnie Duch Święty daje nam tę pewność, że naprawdę jesteśmy dziećmi Boga. <verse number="17" style="v"/>A skoro jesteśmy Jego dziećmi, to i dziedzicami: dziedzicami Boga, a współdziedzicami z Chrystusem. Bo jeśli razem z Nim cierpimy, to razem z Nim będziemy otoczeni chwałą.</para>
  <para style="s1">Przyszła chwała</para>
  <para style="p">
    <verse number="18" style="v"/>Obecne cierpienia są jednak niczym w porównaniu z chwałą, jaka nas czeka. <verse number="19" style="v"/>Całe stworzenie tęskni bowiem za dniem wspaniałego objawienia się dzieci Boga. <verse number="20" style="v"/>Wbrew swojej woli, ale z woli Boga, doświadcza ono skutków grzechu. <verse number="21" style="v"/>Ma jednak nadzieję, że i ono zostanie uwolnione od przekleństwa śmierci i będzie żyć w wolności i chwale dzieci Boga. <verse number="22" style="v"/>Wiemy bowiem, że po dziś dzień nawet przyroda ciężko wzdycha i doznaje bólów rodzenia. <verse number="23" style="v"/>Zresztą i my, wierzący, choć posiadamy Ducha Świętego jako przedsmak przyszłej chwały, również ciężko wzdychamy, czekając na dzień pełnego wejścia do Bożej rodziny i na odkupienie naszych ciał! <verse number="24" style="v"/>Zostaliśmy bowiem zbawieni z nadzieją na przyszłość. A tego, na co się z nadzieją czeka, jeszcze nie widać. Jeśli zaś coś już jest i to widać, to po co na to czekać? <verse number="25" style="v"/>Jeżeli więc mamy nadzieję na coś, czego jeszcze nie widać, to oczekujmy tego wytrwale!</para>
  <para style="p">
    <verse number="26" style="v"/>Duch Święty przychodzi nam z pomocą w pokonywaniu naszych słabości. Często nie wiemy bowiem, o co i jak się modlić. Ale Duch ponad miarę wstawia się za nami w westchnieniach, których nie można wyrazić słowami. <verse number="27" style="v"/>Ojciec, który zna serca wszystkich ludzi, zna zamiary Ducha i wie, że wstawia się On za świętymi zgodnie z Jego wolą.</para>
  <para style="s1">Bóg jest po naszej stronie</para>
  <para style="p">
    <verse number="28" style="v"/>Wiemy, że Bóg kieruje wszystkim tak, aby działało to na korzyść tych, którzy Go kochają i którzy zgodnie z Jego wolą zostali powołani. <verse number="29" style="v"/>Tych bowiem, których poznał już przed wiekami, przeznaczył do tego, aby stali się podobni do Jego Syna, który jest pierwszym wśród dzieci Boga. <verse number="30" style="v"/>Tych zaś, których dla siebie przeznaczył, tych również powołał, uniewinnił i otoczył swoją chwałą.</para>
  <para style="p">
    <verse number="31" style="v"/>Co tu dużo mówić. Jeśli Bóg jest po naszej stronie, to co z tego, że ktoś jest przeciwko nam? <verse number="32" style="v"/>Czy Ten, który nie oszczędził nawet własnego Syna, lecz poświęcił Go dla nas wszystkich, mógłby nam czegokolwiek odmówić? <verse number="33" style="v"/>Kto może oskarżyć wybrańców samego Boga? Przecież Bóg nas uniewinnił! <verse number="34" style="v"/>Kto może nas potępić? Przecież Jezus Chrystus za nas umarł, zmartwychwstał, a potem zasiadł po prawej stronie Boga Ojca i wstawia się za nami! <verse number="35" style="v"/>Kto może nas oddzielić od miłości Chrystusa? Jakieś kłopoty, klęski, prześladowania, głód, niedostatek, niebezpieczeństwa, groźba śmierci? <verse number="36" style="v"/>Pismo mówi:</para>
  <para style="q1">„Z Twojego powodu przez cały dzień usiłują nas zabić,</para>
  <para style="q2">traktują nas jak owce przeznaczone na rzeź”.</para>
  <para style="m">
    <verse number="37" style="v"/>My jednak przezwyciężamy te wszystkie przeszkody dzięki Temu, który tak bardzo nas ukochał. <verse number="38" style="v"/>Jestem bowiem pewien, że ani śmierć, ani życie, ani aniołowie, ani żadne duchowe moce, ani teraźniejszość, ani przyszłość, <verse number="39" style="v"/>ani to, co wywyższone, ani to, co poniżone, ani żadne inne stworzenie nie jest w stanie oddzielić nas od miłości Boga, objawionej w Chrystusie Jezusie, naszym Panu.</para>
  <chapter number="9" style="c"/>
  <para style="s1">Boży wybór</para>
  <para style="p">
    <verse number="1" style="v"/>Stojąc przed obliczem Chrystusa, chcę zgodnie z prawdą i bez kłamstwa, z czystym sumieniem i w Duchu Świętym, powiedzieć, <verse number="2" style="v"/>że noszę w sercu głęboki smutek i ból. <verse number="3" style="v"/>Nawet sam chciałbym być odłączony od Chrystusa, gdyby to pomogło moim rodakom, <verse number="4" style="v"/>Izraelitom! To ich właśnie wybrał Bóg, otoczył ich chwałą, zawarł z nimi przymierze, przekazał im Prawo, pokazał, jak mają Mu służyć, i dał tak wiele obietnic. <verse number="5" style="v"/>Ich przodkowie kochali Boga i z tego narodu pochodzi Chrystus—Ten, który jest ponad wszystkim, Bóg uwielbiony na wieki. Amen!</para>
  <para style="p">
    <verse number="6" style="v"/>Boże obietnice się spełniły. Nie wszyscy bowiem, którzy pochodzą z Izraela, są prawdziwymi Izraelitami. <verse number="7" style="v"/>I nie każdy potomek Abrahama jest rzeczywiście jego dzieckiem—Bóg uznał bowiem za jego potomków tylko tych, którzy pochodzą od jego syna Izaaka. <verse number="8" style="v"/>Oznacza to, że nie wszystkie dzieci Abrahama są dziećmi Boga, a jedynie te, które urodziły się zgodnie ze złożoną wcześniej Bożą obietnicą. <verse number="9" style="v"/>Brzmiała ona tak: „Za rok o tej porze Sara będzie miała syna”.</para>
  <para style="p">
    <verse number="10" style="v"/>Również Rebeka, żona naszego przodka Izaaka, urodziła chłopców—bliźniaków. <verse number="11" style="v"/>Ale zanim się jeszcze urodzili i zanim cokolwiek zrobili—dobrego czy złego—Bóg okazał swoją wolę i wybór, <verse number="12" style="v"/>niezależny od ludzkich czynów. Powiedział Rebece: „Starszy brat będzie służył młodszemu”. <verse number="13" style="v"/>Czytamy w Piśmie: „Ukochałem Jakuba, a odrzuciłem Ezawa”.</para>
  <para style="p">
    <verse number="14" style="v"/>Jaki z tego wniosek? Czy Bóg jest niesprawiedliwy? Absolutnie nie! <verse number="15" style="v"/>Powiedział przecież Mojżeszowi:</para>
  <para style="q1">„Komu chcę, okazuję miłość,</para>
  <para style="q2">a komu chcę, okazuję litość”.</para>
  <para style="m">
    <verse number="16" style="v"/>Wybór zależy więc nie od tego, który go pragnie lub się o niego stara, ale od Boga, który okazuje łaskę. <verse number="17" style="v"/>Czytamy przecież w Piśmie, że Bóg powiedział faraonowi: „Powołałem cię po to, aby pokazać ci moją moc i aby poznał Mnie cały świat”. <verse number="18" style="v"/>Bóg okazuje więc miłość temu, komu chce, a tego, kogo zechce, czyni upartym.</para>
  <para style="p">
    <verse number="19" style="v"/>Wiem, że zaraz powiesz: „Dlaczego więc Bóg ma do ludzi pretensje o to, że zachowują się tak, a nie inaczej? Czy ludzie mogą sprzeciwiać się Jego decyzjom?”. <verse number="20" style="v"/>Człowieku! Nawet nie pytaj w ten sposób! Kim jesteś, żeby krytykować Boga? Czy gliniany garnek może powiedzieć garncarzowi: „Dlaczego mnie takim ulepiłeś?”. <verse number="21" style="v"/>Czy garncarz nie ma prawa z tej samej gliny ulepić naczynia na specjalne okazje i naczynia do użytku codziennego? <verse number="22" style="v"/>Bóg, chcąc okazać swój gniew i ogromną moc, cierpliwie znosił ludzi przeznaczonych na gniew i zmierzających do zagłady. <verse number="23" style="v"/>Ma też prawo wyrazić swoją dobroć tym, z których uczynił naczynia do przechowywania bogactw swojej chwały. <verse number="24" style="v"/>Powołał nas nie tylko spośród Żydów, ale i spośród pogan. <verse number="25" style="v"/>Dawno temu, zapowiedział bowiem przez proroka Ozeasza:</para>
  <para style="q1">„Nazwę swoim ludem tych,</para>
  <para style="q2">którzy nie należeli do Mnie,</para>
  <para style="q1">i pokocham tych,</para>
  <para style="q2">którzy nie byli kochani”.</para>
  <para style="m">
    <verse number="26" style="v"/>Pismo mówi także:</para>
  <para style="q1">„Kiedyś mówiono wam,</para>
  <para style="q2">że nie jesteście moim ludem.</para>
  <para style="q1">Teraz zaś zostaniecie nazwani,</para>
  <para style="q2">dziećmi żywego Boga”.</para>
  <para style="m">
    <verse number="27" style="v"/>Również prorok Izajasz zapowiedział:</para>
  <para style="q1">„Choćby liczba potomków Izraela była tak wielka,</para>
  <para style="q2">jak ilość ziaren piasku nad morzem,</para>
  <para style="q1">to tylko garstka zostanie ocalona.</para>
  <para style="q2">
    <verse number="28" style="v"/>Pan szybko wykona na ziemi swój wyrok</para>
  <para style="q1">i sprawiedliwie zakończy swoje dzieło”.</para>
  <para style="m">
    <verse number="29" style="v"/>W innym miejscu Izajasz powiedział:</para>
  <para style="q1">„Gdyby Pan nieba nie pozostawił z nas garstki,</para>
  <para style="q2">zostalibyśmy wytraceni jak mieszkańcy Sodomy,</para>
  <para style="q1">i spotkałaby nas ta sama kara,</para>
  <para style="q2">co mieszkańców Gomory”.</para>
  <para style="s1">Niewiara Izraela</para>
  <para style="p">
    <verse number="30" style="v"/>Jaki więc płynie z tego wniosek? Taki, że chociaż poganie nie zabiegali o uniewinnienie przez Boga, otrzymali je—przez wiarę. <verse number="31" style="v"/>Izrael zaś, pragnąc uzyskać uniewinnienie dzięki Prawu Mojżesza, nie osiągnął go. <verse number="32" style="v"/>Dlaczego? Bo czynił to nie przez wiarę, ale przez uczynki. Potknęli się o „kamień obrazy”, <verse number="33" style="v"/>o którym Pismo mówi:</para>
  <para style="q1">„Kładę na górze Syjon kamień obrazy</para>
  <para style="q2">i skałę, o którą wielu się potknie.</para>
  <para style="q1">Ten jednak, kto mu uwierzy,</para>
  <para style="q2">nie zawiedzie się”.</para>
  <chapter number="10" style="c"/>
  <para style="s1">Uwierz i wyznaj</para>
  <para style="p">
    <verse number="1" style="v"/>Przyjaciele, z całego serca pragnę i błagam Boga o zbawienie dla Izraelitów. <verse number="2" style="v"/>Mogę zaświadczyć, że z zapałem chcą służyć Bogu, ale brakuje im właściwego rozeznania. <verse number="3" style="v"/>Nie rozpoznali bowiem uniewinnienia zaoferowanego im przez Boga, a chcąc osiągnąć je własnymi siłami, nie przyjęli tego, co dał im Bóg. <verse number="4" style="v"/>A przecież Chrystus jest uwieńczeniem Prawa Mojżesza i to On uniewinnia każdego, kto Mu wierzy.</para>
  <para style="p">
    <verse number="5" style="v"/>Mojżesz tak napisał o uniewinnieniu płynącym z Prawa: „Kto je wypełni, będzie dzięki niemu żyć”. <verse number="6" style="v"/>Uniewinnienie pochodzące z wiary wyraża się natomiast w słowach: „Nie pytaj, kto może wstąpić do nieba”—aby sprowadzić Chrystusa na ziemię, <verse number="7" style="v"/>oraz: „Nie pytaj, kto może zejść do otchłani”—aby wyprowadzić Chrystusa spośród umarłych. <verse number="8" style="v"/>Uniewinnieni przez Boga mówią: „Słowo to jest blisko ciebie, na twoich ustach i w twoim sercu”. My głosimy właśnie to słowo, mówiące o wierze. <verse number="9" style="v"/>Jeśli bowiem własnymi ustami wyznasz, że Jezus jest twoim Panem, i jeśli w sercu uwierzysz, że Bóg wskrzesił Go z martwych, zostaniesz zbawiony. <verse number="10" style="v"/>Wiara w sercu prowadzi do uniewinnienia, a wyznanie jej ustami—do zbawienia. <verse number="11" style="v"/>Pismo mówi przecież: „Każdy, kto Mu uwierzy, nie zawiedzie się”. <verse number="12" style="v"/>Nie ważne jest więc, kto jest Żydem, a kto poganinem. Wszyscy bowiem mają tego samego Pana, który hojnie obdarza swoimi bogactwami tych, którzy Go wzywają. <verse number="13" style="v"/>Każdy, kto wezwie Pana, będzie zbawiony.</para>
  <para style="p">
    <verse number="14" style="v"/>Ale jak ludzie mogą wzywać Tego, któremu jeszcze nie uwierzyli? A jak mają uwierzyć, skoro o Nim nie słyszeli? Jak mogą usłyszeć, jeśli nie ma tego, kto im o tym powie? <verse number="15" style="v"/>A jak ktoś ma mówić, skoro nie został do tego powołany? Pismo mówi: „Wspaniale jest widzieć ludzi głoszących dobrą nowinę o pokoju”.</para>
  <para style="p">
    <verse number="16" style="v"/>Nie wszyscy jednak przyjęli dobrą nowinę. Już prorok Izajasz powiedział: „Panie, czy ktoś uwierzył temu, co mówiliśmy?”. <verse number="17" style="v"/>Wiara rodzi się podczas słuchania dobrej nowiny o Chrystusie. <verse number="18" style="v"/>Spytam więc: Czy Żydzi nie słyszeli jej? Oczywiście, że słyszeli!</para>
  <para style="q1">„Głos nauczających rozszedł się po całej ziemi,</para>
  <para style="q2">a ich słowa dotarły aż do krańców świata”.</para>
  <para style="p">
    <verse number="19" style="v"/>Znowu zapytam: Czy Izrael tego nie zrozumiał? Już Mojżesz odpowiedział na to pytanie, przekazując następujące słowa od Boga:</para>
  <para style="q1">„Sprawię, że będziecie zazdrośni o pogan,</para>
  <para style="q2">i że będziecie się gniewać na tych,</para>
  <para style="q1">którzy niczego nie rozumieją”.</para>
  <para style="m">
    <verse number="20" style="v"/>Izajasz zaś odważył się przekazać takie słowa od Boga:</para>
  <para style="q1">„Pozwoliłem się znaleźć tym,</para>
  <para style="q2">którzy Mnie nie szukali,</para>
  <para style="q1">i pokazałem się tym,</para>
  <para style="q2">którzy o Mnie nie pytali”.</para>
  <para style="m">
    <verse number="21" style="v"/>Izraelowi natomiast przekazał następujące poselstwo:</para>
  <para style="q1">„Cały dzień wyciągałem ręce do mojego ludu,</para>
  <para style="q2">ale on nie słuchał i był Mi przeciwny”.</para>
  <chapter number="11" style="c"/>
  <para style="s1">Garstka Izraela</para>
  <para style="p">
    <verse number="1" style="v"/>Czyżby więc Bóg odrzucił swój własny naród? Absolutnie nie! Przecież ja sam jestem Żydem, potomkiem Abrahama, pochodzącym z rodu Beniamina. <verse number="2" style="v"/>Bóg nie porzucił wybranego przez siebie narodu. Czy nie pamiętacie, co Pismo mówi o Eliaszu? Prorok żalił się Bogu na Izraela:</para>
  <para style="q1">
    <verse number="3" style="v"/>„Panie, pozabijali Twoich proroków</para>
  <para style="q2">i zburzyli Twoje ołtarze.</para>
  <para style="q1">Zostałem sam,</para>
  <para style="q2">a oni chcą zabić także mnie”.</para>
  <para style="m">
    <verse number="4" style="v"/>Ale Bóg odpowiedział mu:</para>
  <para style="q1">„Nie jesteś sam!</para>
  <para style="q2">Zachowałem jeszcze siedem tysięcy ludzi,</para>
  <para style="q2">którzy nie pokłonili się bożkowi Baalowi”.</para>
  <para style="p">
    <verse number="5" style="v"/>Podobnie jest i dzisiaj. Została garstka wybranych przez Boga—dzięki Jego łasce. <verse number="6" style="v"/>Jeśli więc dzięki łasce, to nie ze względu na dobre postępowanie, bo wtedy dar łaski przestałby być darem.</para>
  <para style="p">
    <verse number="7" style="v"/>Mamy więc taką sytuację: Izrael nie osiągnął tego, czego pragnął. Tylko wybrana garstka Żydów znalazła łaskę Boga—większość zaś stała się nieczuła. <verse number="8" style="v"/>Pismo mówi:</para>
  <para style="q1">„Bóg zesłał na nich otępienie,</para>
  <para style="q2">zamknął im oczy i uszy</para>
  <para style="q1">—i trwa to do dziś”.</para>
  <para style="m">
    <verse number="9" style="v"/>Mówi o tym również król Dawid:</para>
  <para style="q1">„Zasiądą do posiłku,</para>
  <para style="q2">ale wpadną w pułapkę,</para>
  <para style="q1">i pogrążą się w niej,</para>
  <para style="q2">bo na to zasłużyli.</para>
  <para style="q1">
    <verse number="10" style="v"/>Ich oczy zaćmią się</para>
  <para style="q2">i niczego nie zobaczą,</para>
  <para style="q1">a ich grzbiet zegnie się pod ciężarem”.</para>
  <para style="s1">Wszczepione gałązki</para>
  <para style="p">
    <verse number="11" style="v"/>Czy jednak Żydzi aż tak się potknęli, że zupełnie upadli? Absolutnie nie! Ich potknięcie sprawiło, że zbawienie stało się dostępne dla pogan, aby Izrael pozazdrościł im i również go zapragnął. <verse number="12" style="v"/>Pomyślcie więc: Jeśli ich potknięcie przyniosło światu korzyść i jeśli ich poniżenie obdarzyło pogan bogactwem, to jak wielkie szczęście przyniesie światu ich powstanie!</para>
  <para style="p">
    <verse number="13" style="v"/>Teraz kilka słów do was, wierzących pogan. Ciągle podkreślam, że jestem apostołem posłanym do pogan. <verse number="14" style="v"/>Mam nadzieję, że wzbudzę w ten sposób zazdrość moich rodaków i doprowadzę do zbawienia przynajmniej niektórych z nich. <verse number="15" style="v"/>Jeśli bowiem ich odrzucenie przyniosło światu pojednanie z Bogiem, to ich ponowne przyjęcie będzie przejściem ze śmierci do życia. <verse number="16" style="v"/>Skoro zaczyn ciasta jest święty, to i całe ciasto! Jeśli święte są korzenie, to i gałęzie drzewa!</para>
  <para style="p">
    <verse number="17" style="v"/>Niektóre gałązki z oliwnego drzewa Abrahama zostały odcięte, abyś ty, jako poganin, będący gałązką z dzikiego drzewa, został wszczepiony w szlachetną oliwkę i obficie czerpał soki z jej korzenia. <verse number="18" style="v"/>Ale nie pogardzaj odciętymi gałęziami i nie wywyższaj się! To nie ty przecież utrzymujesz korzeń, ale korzeń ciebie. <verse number="19" style="v"/>Pewnie powiesz: „Inne gałęzie zostały wycięte, abym ja mógł zostać wszczepiony w ich miejsce”. <verse number="20" style="v"/>Masz rację! Z powodu niewiary tamte gałęzie zostały usunięte, a ty dzięki wierze zająłeś ich miejsce. Ale nie wywyższaj się i nie bądź zbyt pewny siebie! <verse number="21" style="v"/>Jeśli bowiem Bóg nie oszczędził naturalnych gałęzi, to może wyciąć także ciebie.</para>
  <para style="s1">Bóg dotrzymuje obietnic</para>
  <para style="p">
    <verse number="22" style="v"/>Zwróć uwagę na dobroć i surowość Boga: był surowy dla wyciętych gałęzi, a jest dobry dla ciebie—o ile trwasz w tej dobroci, bo i ciebie może spotkać podobny los. <verse number="23" style="v"/>Żydzi zaś, jeśli porzucą swoją niewiarę, zostaną ponownie wszczepieni. Bóg jest w stanie tego dokonać! <verse number="24" style="v"/>Skoro ty, jako gałązka wycięta z dzikiego drzewa, wbrew naturze zostałeś wszczepiony w szlachetną oliwkę, to tym bardziej oni mogą zostać z powrotem wszczepieni w swoje własne drzewo.</para>
  <para style="s1">Cały Izrael będzie zbawiony</para>
  <para style="p">
    <verse number="25" style="v"/>Przyjaciele, bardzo chcę, abyście znali tę tajemnicę i myśleli o sobie w rozsądny sposób. Wiedzcie więc o tym, że Izrael będzie okazywać upór tylko do czasu, gdy do Chrystusa przyjdą już wszyscy poganie, którzy mają Go znaleźć. <verse number="26" style="v"/>A wtedy cały Izrael zostanie zbawiony. Bóg mówi o tym w Piśmie:</para>
  <para style="q1">„Z Syjonu przyjdzie Zbawiciel,</para>
  <para style="q2">który odwróci Izraela od bezbożności.</para>
  <para style="q1">
    <verse number="27" style="v"/>I dotrzymam zawartego przymierza,</para>
  <para style="q2">oczyszczając ich z grzechów”.</para>
  <para style="p">
    <verse number="28" style="v"/>Jeśli chodzi o dobrą nowinę, Żydzi są teraz wrogami Boga—ale to dla waszego dobra. Jeśli jednak chodzi o dawne Boże wybranie—są Jego ukochanym ludem, ze względu na przodków. <verse number="29" style="v"/>Bóg bowiem nie odbiera ludziom swoich darów i powołania. <verse number="30" style="v"/>Wy niegdyś buntowaliście się przeciw Niemu, ale teraz, z powodu uporu ze strony Żydów, doznaliście Jego miłości. <verse number="31" style="v"/>Oni, teraz zbuntowani z powodu okazanej wam miłości, również doznają Bożej łaski. <verse number="32" style="v"/>Bóg pozwolił na to, żeby wszyscy się zbuntowali, aby wszystkim okazać swoją miłość.</para>
  <para style="q1">
    <verse number="33" style="v"/>Jak niezgłębiona jest mądrość,</para>
  <para style="q2">wiedza i bogactwo Boga!</para>
  <para style="q2">Jak niedościgłe Jego decyzje i sposoby działania!</para>
  <para style="q1">
    <verse number="34" style="v"/>Kto ogarnie myśli Pana?</para>
  <para style="q2">Kto może zostać Jego doradcą?</para>
  <para style="q1">
    <verse number="35" style="v"/>I kto Go czymś obdarował,</para>
  <para style="q2">aby oczekiwać czegoś w zamian?</para>
  <para style="q1">
    <verse number="36" style="v"/>Wszystko przecież pochodzi od Niego,</para>
  <para style="q2">dzięki Niemu istnieje i do Niego zmierza.</para>
  <para style="q1">Jemu niech będzie wieczna chwała! Amen!</para>
  <chapter number="12" style="c"/>
  <para style="s1">Żywe ofiary</para>
  <para style="p">
    <verse number="1" style="v"/>Przyjaciele! Ze względu na miłość, jaką okazał nam Bóg, wzywam was, abyście złożyli Mu swoje ciała jako żywą, świętą i podobającą się Mu ofiarę. Taka jest natura waszej służby. <verse number="2" style="v"/>Nie naśladujcie tego świata i zmieńcie wasz sposób myślenia, abyście wiedzieli, jaka jest wola Boga: co jest dobre, co Mu się podoba i co jest doskonałe.</para>
  <para style="p">
    <verse number="3" style="v"/>Jako sługa Boga, z Jego łaski, radzę każdemu z was: nie myślcie o sobie, że jesteście lepsi niż naprawdę jesteście, ale zachowujcie w tej kwestii rozsądek, zgodnie z miarą wyznaczoną wam przez Boga. <verse number="4" style="v"/>Jako ludzie składamy się z wielu różnych części ciała, a żadna z nich nie spełnia tych samych funkcji, co inne. <verse number="5" style="v"/>Tak samo stanowimy jedno ciało w Chrystusie i choć jest nas wielu, jesteśmy różnymi częściami tego samego ciała. <verse number="6" style="v"/>Dzięki łaskawości Boga otrzymaliśmy też różne dary—do korzystania zgodnie z ich przeznaczeniem. Jeśli ktoś ma dar proroctwa, niech go wykorzystuje zgodnie z wiarą; <verse number="7" style="v"/>jeśli ktoś ma dar służby—niech pomaga innym; jeśli ktoś ma dar nauczania—niech uczy; <verse number="8" style="v"/>jeśli ktoś ma dar zachęcania—niech będzie dla innych zachętą; jeśli ktoś ma dar dawania—niech daje bezinteresownie; jeśli ktoś ma dar przewodzenia innym—niech sprawuje władzę z gorliwością; jeśli zaś ktoś ma dar miłości—niech okazuje ją z radością.</para>
  <para style="s1">Miłość</para>
  <para style="p">
    <verse number="9" style="v"/>Nie udawajcie miłości, ale naprawdę kochajcie innych ludzi. Brzydźcie się złem, a wybierajcie dobro. <verse number="10" style="v"/>Bądźcie dla siebie życzliwi i okazujcie sobie przyjacielską miłość oraz szacunek. <verse number="11" style="v"/>Niech wasza gorliwość nie słabnie i z całym zapałem służcie Panu. <verse number="12" style="v"/>Cieszcie się z darowanej wam nadziei, okazujcie cierpliwość w trudnościach i wytrwałość w modlitwie. <verse number="13" style="v"/>Pomagajcie innym wierzącym i prześcigajcie się w okazywaniu innym gościnności.</para>
  <para style="p">
    <verse number="14" style="v"/>Dobrze życzcie tym, którzy was prześladują—nie przeklinajcie ich! <verse number="15" style="v"/>Cieszcie się z tymi, którzy doznają radości, a płaczcie ze smutnymi. <verse number="16" style="v"/>Żyjcie ze sobą w zgodzie. Nie bądźcie zarozumiali, ale zabiegajcie o przyjaźń prostych ludzi. I nie wywyższajcie się myśląc, że wszystko już wiecie.</para>
  <para style="p">
    <verse number="17" style="v"/>Nie odpłacajcie złem za zło, ale dla wszystkich bądźcie dobrzy. <verse number="18" style="v"/>Jeśli to możliwe i od was to zależy, żyjcie w zgodzie ze wszystkimi ludźmi. <verse number="19" style="v"/>Kochani, sami nie wymierzajcie sprawiedliwości, ale pozostawcie to Bogu. Pismo mówi bowiem: „Ja wymierzam karę i Ja za wszystko odpłacam—mówi Pan”. Napisane jest również:</para>
  <para style="q1">
    <verse number="20" style="v"/>„Jeśli twój wróg jest głodny—nakarm go;</para>
  <para style="q2">jeśli jest spragniony—daj mu pić.</para>
  <para style="q1">W ten sposób zawstydzisz go swoim postępowaniem”.</para>
  <para style="m">
    <verse number="21" style="v"/>Nie daj się pokonać przez zło, lecz zwyciężaj je dobrem.</para>
  <chapter number="13" style="c"/>
  <para style="s1">Posłuszeństwo władzom</para>
  <para style="p">
    <verse number="1" style="v"/>Bądźcie posłuszni władzom sprawującym rządy. Każda władza pochodzi bowiem od Boga. Ci, którym podlegacie, również zostali więc powołani przez Niego. <verse number="2" style="v"/>Kto przeciwstawia się władzy, burzy porządek ustanowiony przez Boga i sam ściąga na siebie karę. <verse number="3" style="v"/>Ludzie sprawujący władzę nie są postrachem dla tych, którzy postępują dobrze, ale dla czyniących zło. Nie chcesz żyć w strachu przed władzą? Czyń dobrze, a otrzymasz od niej pochwałę! <verse number="4" style="v"/>Bóg ustanowił rządzących dla twojego dobra. Ale jeśli łamiesz prawo, masz się czego bać! Władza potrafi bowiem przywołać przestępców do porządku. Będąc na usługach Boga, wymierza karę tym, którzy postępują źle. <verse number="5" style="v"/>Dlatego należy się jej podporządkować—nie tylko z powodu możliwej kary, ale ze względu na własne sumienie.</para>
  <para style="p">
    <verse number="6" style="v"/>Z tego samego powodu należy płacić podatki. Urzędnicy państwowi pełnią bowiem swoją służbę z Bożego polecenia. <verse number="7" style="v"/>Oddawajcie więc każdemu to, co mu się należy: płaćcie podatki i inne należności oraz okazujcie respekt i szacunek tym, którzy na to zasługują.</para>
  <para style="s1">Nadchodzący dzień</para>
  <para style="p">
    <verse number="8" style="v"/>Nie miejcie wobec nikogo żadnych długów—z wyjątkiem długu wzajemnej miłości. Kto bowiem kocha innych, ten wypełnia Prawo Mojżesza. <verse number="9" style="v"/>Przykazania: „Bądź wierny w małżeństwie, nie zabijaj, nie kradnij, nie pożądaj” i wszystkie inne sprowadzają się do jednego: „Kochaj innych tak, jak kochasz samego siebie”. <verse number="10" style="v"/>Jeśli ktoś kocha innych ludzi, nie będzie wyrządzał im krzywdy—w ten sposób spełnia więc wymogi Prawa.</para>
  <para style="p">
    <verse number="11" style="v"/>Przebudźcie się, bo czas już jest bliski! Nadejście naszego zbawienia jest teraz bliższe niż wtedy, gdy uwierzyliśmy. <verse number="12" style="v"/>Noc już się kończy i zbliża się dzień. Odrzućmy więc czyny ciemności i włóżmy na siebie zbroję światła. <verse number="13" style="v"/>Postępujmy z godnością, jak w czasie dnia. Unikajmy hucznych zabaw, pijaństwa, rozwiązłości, nieprzyzwoitego zachowania, sporów i zazdrości. <verse number="14" style="v"/>Bądźcie blisko naszego Pana, Jezusa Chrystusa, i nie poświęcajcie przesadnej uwagi waszemu ciału i zaspokajaniu jego pragnień.</para>
  <chapter number="14" style="c"/>
  <para style="s1">Słaby i mocny</para>
  <para style="p">
    <verse number="1" style="v"/>Słabego w wierze otaczajcie troską bez spierania się o jego poglądy. <verse number="2" style="v"/>Jeden spożywa każdy pokarm, słaby zaś jest wegetarianinem. <verse number="3" style="v"/>Pierwszy niech nie pogardza drugim, a drugi niech nie potępia pierwszego—Bóg go przecież do siebie przygarnął. <verse number="4" style="v"/>Kim jesteś, że potępiasz czyjegoś sługę? Jego Pan podtrzymuje go lub pozwala mu upaść. Ostatecznie i tak postawi go na nogi, bo ma taką moc.</para>
  <para style="p">
    <verse number="5" style="v"/>Dla jednego wszystkie dni tygodnia są takie same, dla innego niektóre z nich mają szczególne znaczenie. Każdy niech się trzyma własnego przekonania. <verse number="6" style="v"/>Kto uważa pewne dni za szczególne, robi to dla Pana. I kto spożywa każdy pokarm, również czyni to ze względu na Pana—bo dziękuje Bogu za jedzenie. Ten zaś, kto nie je wszystkiego, też robi to dla Pana i on także Mu dziękuje. <verse number="7" style="v"/>Nikt z nas nie żyje dla siebie ani dla siebie nie umiera. <verse number="8" style="v"/>Czy żyjemy, czy umieramy—wszystko robimy dla Pana. I w życiu, i w śmierci—zawsze należymy do Niego! <verse number="9" style="v"/>Chrystus umarł i powstał z martwych właśnie po to, aby być Panem życia i śmierci.</para>
  <para style="p">
    <verse number="10" style="v"/>Dlaczego więc potępiasz innego wierzącego? Albo dlaczego gardzisz nim? Przecież wszyscy staniemy przed tym samym sądem Bożym. <verse number="11" style="v"/>Czytamy przecież:</para>
  <para style="q1">„Przysięgam na swoje życie—mówi Pan</para>
  <para style="q1">—że przede Mną ugnie się każde kolano,</para>
  <para style="q2">a każdy język uczci Boga”.</para>
  <para style="m">
    <verse number="12" style="v"/>Każdy z nas odpowie przed Bogiem za siebie. <verse number="13" style="v"/>Nie oskarżajcie się więc nawzajem, ale raczej starajcie się nie być przeszkodą lub zniechęceniem dla innych wierzących.</para>
  <para style="p">
    <verse number="14" style="v"/>Osobiście wiem i jestem głęboko przekonany na podstawie autorytetu naszego Pana, że żaden pokarm, sam w sobie, nie jest nieczysty. Może jedynie być nieczysty dla tego, kto go za taki uważa. <verse number="15" style="v"/>Jeśli jednak z powodu jedzenia wzbudzasz niepokój w innym wierzącym, nie kierujesz się miłością. Z powodu pokarmu nie osłabiaj duchowo tego, za którego umarł Chrystus. <verse number="16" style="v"/>Niech wasze dobre przekonanie nie będzie dla innych powodem do bluźnierstwa. <verse number="17" style="v"/>Istotą królestwa Bożego nie są przecież przepisy dotyczące jedzenia i picia, ale prawość, pokój i radość w Duchu Świętym. <verse number="18" style="v"/>Kto w taki sposób służy Chrystusowi, podoba się Bogu i będzie się cieszył uznaniem ludzi. <verse number="19" style="v"/>Starajcie się więc o to, co sprzyja pokojowi i wzajemnemu umacnianiu się w wierze. <verse number="20" style="v"/>Nie niszczcie Bożego dzieła poprzez wasz stosunek do pokarmów! Wszystko jest dobre, ale staje się źródłem zła, jeśli z tego powodu ktoś duchowo upada. <verse number="21" style="v"/>Dlatego dobrze jest nie jeść mięsa, nie pić wina i nie robić niczego, co mogłoby doprowadzić kogoś do grzechu. <verse number="22" style="v"/>Własne przekonanie zachowaj dla siebie i Boga. Szczęśliwy jest człowiek, który postępuje zgodnie z własnym przekonaniem i nie ma wyrzutów sumienia. <verse number="23" style="v"/>Kto jednak spożywa jakiś pokarm wbrew swojemu przekonaniu, ten odczuwa z tego powodu wyrzuty sumienia. A wszystko, co nie wypływa z przekonania, jest grzechem.</para>
  <chapter number="15" style="c"/>
  <para style="p">
    <verse number="1" style="v"/>Zatem my, utwierdzeni w wierze, mamy obowiązek wspierać słabych w ich zmaganiach, nie zaś myśleć tylko o sobie. <verse number="2" style="v"/>Każdy powinien dbać o dobro innych i wzmacniać ich duchowo. <verse number="3" style="v"/>Przecież i Chrystus nie dbał tylko o siebie. Czytamy bowiem:</para>
  <para style="q1">„Zniewagi tych,</para>
  <para style="q2">którzy Ciebie znieważają,</para>
  <para style="q2">spadły również na Mnie”.</para>
  <para style="p">
    <verse number="4" style="v"/>To, co od dawna zawarte jest w Piśmie, zostało zapisane również ze względu na nas, abyśmy ucząc się cierpliwości i czerpiąc zachętę z Pisma, wzmacniali nadzieję na przyszłość. <verse number="5" style="v"/>Niech więc Bóg—źródło cierpliwości i zachęty—pomoże wam traktować siebie nawzajem tak, jak to robił Chrystus. <verse number="6" style="v"/>Wtedy wszyscy jednomyślnie będziemy wielbić Boga—Ojca naszego Pana, Jezusa Chrystusa.</para>
  <para style="s1">Powód do radości pogan</para>
  <para style="p">
    <verse number="7" style="v"/>Okazujcie sobie akceptację, tak jak Chrystus okazał ją wam, oddając przez to chwałę Bogu. <verse number="8" style="v"/>On przyszedł do Izraela jako sługa, aby potwierdzić, że Bóg jest wierny i dotrzymuje obietnic danych przodkom. <verse number="9" style="v"/>Przyszedł również po to, aby poganie wielbili Boga za okazaną im miłość. Pismo mówi bowiem:</para>
  <para style="q1">„Z tego powodu poganie będą Cię wielbić</para>
  <para style="q2">i śpiewać pieśni na cześć Twojego imienia”.</para>
  <para style="m">
    <verse number="10" style="v"/>W innym zaś miejscu napisano:</para>
  <para style="q1">„Radujcie się poganie</para>
  <para style="q2">razem z Jego narodem”,</para>
  <para style="m">
    <verse number="11" style="v"/>a także:</para>
  <para style="q1">„Chwalcie Pana, wszystkie narody,</para>
  <para style="q2">uwielbiajcie Go wszystkie ludy”.</para>
  <para style="m">
    <verse number="12" style="v"/>Prorok Izajasz powiedział:</para>
  <para style="q1">„Przyjdzie potomek Jessego,</para>
  <para style="q2">który będzie królem nad poganami.</para>
  <para style="q2">W Nim poganie pokładać będą nadzieję”.</para>
  <para style="p">
    <verse number="13" style="v"/>Niech więc Bóg, który obdarza ludzi nadzieją, napełnia radością i pokojem wszystkich was, którzy Mu wierzycie. Niech daruje wam również nadzieję płynącą z mocy Ducha Świętego.</para>
  <para style="s1">Paweł—posłany do pogan</para>
  <para style="p">
    <verse number="14" style="v"/>Przyjaciele, jestem przekonany, że macie w sobie życzliwość dla innych. Macie też niezbędną wiedzę i możecie pomagać sobie nawzajem. <verse number="15" style="v"/>Nie wahałem się jednak zwrócić waszej uwagi na tych kilka spraw, bo wiem, że wystarczy tylko wam o tym przypomnieć. Dzięki Bożej łasce <verse number="16" style="v"/>jestem bowiem sługą Jezusa Chrystusa posłanym do pogan, aby głosić im dobrą nowinę i aby Duch Święty przemienił ich w wonną ofiarę dla Boga. <verse number="17" style="v"/>Jestem dumny z tego, czego dokonał przeze mnie Jezus Chrystus w tej Bożej służbie <verse number="18" style="v"/>i nie ośmielę się mówić o czymkolwiek innym. Pragnę tylko opowiadać o tym, czego Bóg dokonał przeze mnie, prowadząc pogan do posłuszeństwa Mu. A działał On przez moje słowa i czyny <verse number="19" style="v"/>oraz przez cudowne znaki dokonywane mocą Ducha Świętego. W ten sposób rozniosłem dobrą nowinę o Chrystusie od Jerozolimy aż po Ilirię. <verse number="20" style="v"/>A zawsze zależało mi na tym, aby głosić Chrystusa tam, gdzie wieść o Nim jeszcze nie dotarła. Nie chciałem bowiem wchodzić na teren czyjejś służby, <verse number="21" style="v"/>ale pragnąłem działać według słów Pisma:</para>
  <para style="q1">„Zobaczą Go i poznają ci,</para>
  <para style="q2">którzy Go nigdy nie widzieli</para>
  <para style="q1">ani nigdy o Nim nie słyszeli”.</para>
  <para style="s1">Plany odwiedzenia Rzymu</para>
  <para style="p">
    <verse number="22" style="v"/>Teraz wiecie już, dlaczego jeszcze nigdy was nie odwiedziłem. <verse number="23" style="v"/>Ale skończyłem już tutaj moją pracę i nareszcie, po tak wielu latach, gotów jestem do was przyjechać. <verse number="24" style="v"/>Wybieram się bowiem do Hiszpanii i chciałbym po drodze was zobaczyć. Mam też nadzieję, że gdy się wami nacieszę, wyprawicie mnie w dalszą podróż.</para>
  <para style="s1">Chrześcijańska pomoc</para>
  <para style="p">
    <verse number="25" style="v"/>Teraz udaję się do Jerozolimy z pomocą materialną dla wierzących. <verse number="26" style="v"/>Kościoły Macedonii i Grecji postanowiły bowiem wesprzeć tamtejszych wierzących, którzy są w potrzebie. <verse number="27" style="v"/>Zapragnęły tego, bo mają wobec nich dług wdzięczności: skoro jako poganie mają udział w ich dobrach duchowych, powinni zadbać o ich potrzeby materialne. <verse number="28" style="v"/>Gdy tylko przekażę ich dar i doprowadzę sprawę do końca, odwiedzę was w drodze do Hiszpanii. <verse number="29" style="v"/>A jestem przekonany, że przyjadę do was z błogosławieństwem Chrystusa.</para>
  <para style="p">
    <verse number="30" style="v"/>Bardzo was jednak proszę—ze względu na naszego Pana, Jezusa Chrystusa, i na miłość Ducha Świętego—abyście udzielili mi pomocy modląc się za mnie do Boga. <verse number="31" style="v"/>Proście Go, aby uchronił mnie przed wrogami w Judei i aby wierzący w Jerozolimie życzliwie przyjęli ofiarowaną im pomoc. <verse number="32" style="v"/>Módlcie się również o to, abym—zgodnie z wolą Pana—przybył do was z radością w sercu i abyśmy mogli nawzajem się pokrzepić. <verse number="33" style="v"/>Niech Bóg, który obdarza ludzi pokojem, będzie z wami wszystkimi. Amen!</para>
  <chapter number="16" style="c"/>
  <para style="s1">Osobiste pozdrowienia</para>
  <para style="p">
    <verse number="1" style="v"/>Wkrótce odwiedzi was Feba, która wierzy Panu i pomaga kościołowi w Kenchrach. <verse number="2" style="v"/>Przyjmijcie ją serdecznie i z godnością—jak samego Pana. Okażcie jej wszelką pomoc, bo bardzo troszczyła się zarówno o mnie, jak i o wielu innych wierzących.</para>
  <para style="b"/>
  <para style="li1">
    <verse number="3" style="v"/>Przekażcie moje pozdrowienia Pryscylli i Akwili, moim współpracownikom w służbie Chrystusowi. <verse number="4" style="v"/>Narażali dla mnie życie i nie tylko ja mam wobec nich dług wdzięczności, ale i wszystkie kościoły pochodzenia pogańskiego.</para>
  <para style="li1">
    <verse number="5" style="v"/>Pozdrówcie też kościół, który spotyka się w ich domu. Pozdrawiam drogiego mi Epeneta, który jako pierwszy w całej prowincji Azja uwierzył Chrystusowi.</para>
  <para style="li1">
    <verse number="6" style="v"/>Pozdrówcie też: Marię, która z oddaniem służyła waszej sprawie;</para>
  <para style="li1">
    <verse number="7" style="v"/>Andronika i Juniasa—moich rodaków i współwięźniów, którzy cieszą się szacunkiem apostołów i wcześniej niż ja uwierzyli Panu;</para>
  <para style="li1">
    <verse number="8" style="v"/>Ampliata—tak drogiego mi w Panu;</para>
  <para style="li1">
    <verse number="9" style="v"/>Urbana—naszego współpracownika w służbie; drogiego mi Stachysa;</para>
  <para style="li1">
    <verse number="10" style="v"/>Apellesa, który sprawdził się jako sługa Chrystusa; wszystkich z domu Arystobula;</para>
  <para style="li1">
    <verse number="11" style="v"/>Herodiona—mojego rodaka, i wszystkich z domu Narcyza.</para>
  <para style="li1">
    <verse number="12" style="v"/>Pozdrówcie: Tryfenę, Tryfozę i drogą Persydę, które tak wiele napracowały się dla Pana;</para>
  <para style="li1">
    <verse number="13" style="v"/>Rufusa—wybranego przez Pana, i jego matkę, która i dla mnie jest jak prawdziwa matka;</para>
  <para style="li1">
    <verse number="14" style="v"/>Asynkryta, Flegonta, Hermesa, Patrobę, Hermasa i pozostałych wierzących, którzy są z nimi;</para>
  <para style="li1">
    <verse number="15" style="v"/>Filologa i Julię; Nereusza i jego siostrę; Olimpasa oraz wszystkich wierzących, którzy są z nimi.</para>
  <para style="li1">
    <verse number="16" style="v"/>Pozdrówcie się nawzajem przyjacielskim pocałunkiem.</para>
  <para style="li1">Również wszystkie tutejsze kościoły przesyłają wam pozdrowienia.</para>
  <para style="b"/>
  <para style="p">
    <verse number="17" style="v"/>Na koniec, przyjaciele, chcę wam przypomnieć jeszcze jedno: Unikajcie tych, którzy wywołują podziały i doprowadzają innych do upadku, postępując wbrew nauce, którą przyjęliście. <verse number="18" style="v"/>Oni nie służą Chrystusowi, naszemu Panu, ale własnemu brzuchowi! Miłymi słowami i pochlebstwami zwodzą łatwowiernych ludzi. <verse number="19" style="v"/>Ale wasze posłuszeństwo Bogu jest znane wszystkim—tak bardzo się z tego cieszę! Pragnę też, abyście byli pełni mądrości i czynili dobro, a trzymali się z dala od wszelkiego zła. <verse number="20" style="v"/>Już wkrótce Bóg, który obdarza ludzi pokojem, zmiażdży szatana pod waszymi stopami. Niech Jezus, nasz Pan, obdarza was swoją łaską!</para>
  <para style="p">
    <verse number="21" style="v"/>Tymoteusz—mój współpracownik, oraz Lucjusz, Jazon i Sozypater—moi rodacy, przesyłają wam najlepsze życzenia. <verse number="22" style="v"/>Pozdrawiam was również ja, Tercjusz, który jako sekretarz Pawła pisałem ten list. <verse number="23" style="v"/>Także Gajus prosi o przekazanie wam pozdrowień. Jestem teraz gościem w jego domu, w którym spotyka się także tutejszy kościół. <verse number="24" style="v"/>Pozdrowienia przesyła wam Erast—skarbnik miejski, oraz Kwartus—wasz przyjaciel.</para>
  <para style="p">
    <verse number="25" style="v"/>Bóg może wzmocnić waszą wiarę! Taka jest treść głoszonej przeze mnie dobrej nowiny o Jezusie Chrystusie. Przez wieki była ona okryta tajemnicą, <verse number="26" style="v"/>a teraz, dzięki pismom proroków, została ujawniona na rozkaz odwiecznego Boga. Bóg objawił ją po to, aby także poganie uwierzyli Jezusowi i okazali Mu posłuszeństwo. <verse number="27" style="v"/>Jedynemu Bogu, w którym jest pełnia mądrości, niech będzie wieczna chwała, przez Jezusa Chrystusa—naszego Pana. Amen!</para>
</usx>
