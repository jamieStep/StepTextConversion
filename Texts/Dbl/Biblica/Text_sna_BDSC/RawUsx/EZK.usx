<?xml version="1.0" encoding="UTF-8"?>
<usx version="2.6">
  <book code="EZK" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">Ezekieri</para>
  <para style="toc1">Ezekieri</para>
  <para style="toc2">Ezekieri</para>
  <para style="toc3">Eze</para>
  <para style="mt1">EZEKIERI</para>
  <chapter number="1" style="c"/>
  <para style="s1">Zvisikwa Zvipenyu noKubwinya kwaJehovha</para>
  <para style="p">
    <verse number="1" style="v"/>Mugore ramakumi matatu, nomwedzi wechina pazuva rechishanu, ndiri pakati pavakatapwa, paRwizi rweKebhari, matenga akazarurwa, ndikaona zviratidzo zvaMwari.</para>
  <para style="p">
    <verse number="2" style="v"/>Pazuva rechishanu romwedzi, riri gore rechishanu rokutapwa kwaMambo Jehoyakini, <verse number="3" style="v"/>shoko raJehovha rakasvika kuna Ezekieri muprista, mwanakomana waBhuzi paRwizi rweKebhari munyika yavaBhabhironi. Ipapo, ruoko rwaJehovha rwakanga rwuri pamusoro pake.</para>
  <para style="p">
    <verse number="4" style="v"/>Ndakatarira, ndikaona dutu remhepo richibva nechokumusoro, gore guru rine mheni yaipenya uye rakakomberedzwa nechiedza chaibwinya. Pakati pomoto paitarisika sedare rinopfuta, <verse number="5" style="v"/>uye mumoto makanga mune zvakanga zvakaita sezvisikwa zvipenyu zvina. Pakuonekwa kwazvo, chimiro chazvo chakanga chiri chomunhu, <verse number="6" style="v"/>asi chimwe nechimwe chazvo chakanga chine zviso zvina namapapiro mana. <verse number="7" style="v"/>Makumbo azvo akanga akarurama; tsoka dzazvo dzakanga dzakaita sedzemhuru uye dzichipenya sendarira yakabwinyiswa. <verse number="8" style="v"/>Zvakanga zvina maoko omunhu pasi pamapapiro azvo pamativi azvo mana. Zvose zviri zvina zvaiva nezviso namapapiro, <verse number="9" style="v"/>uye mapapiro azvo aigunzvana. Chimwe nechimwe chazvo chaienda mberi chakarurama; zvakanga zvisingacheuki pakufamba kwazvo.</para>
  <para style="p">
    <verse number="10" style="v"/>Zviso zvazvo zvairatidzika sezvizvi: chimwe nechimwe pauna hwazvo chaiva nechiso chomunhu, uye kurudyi, chimwe nechimwe chaiva nechiso cheshumba, uye kuruboshwe, chiso chenzombe; chimwe nechimwe chaiva nechiso chegondo. <verse number="11" style="v"/>Ndizvo zvakanga zvakaita zviso zvazvo. Mapapiro azvo akanga akatambanudzirwa kumusoro; chimwe nechimwe chakanga china mapapiro maviri rimwe richigunzva bapiro rechimwe chisikwa kumativi ose, uye mapapiro maviri akafukidza muviri wacho. <verse number="12" style="v"/>Chimwe nechimwe chainanga mberi chakarurama. Kwose kwaienda mweya, ndiko kwazvaienda, zvisingacheuki pakufamba kwazvo. <verse number="13" style="v"/>Kuonekwa kwezvisikwa zvipenyu izvi kwakanga kwakaita samazimbe omoto anopfuta, kana somwenje. Moto waienda mberi uchidzoka pakati pezvisikwa; wakanga uchipenya, uye mheni yaipenya mauri. <verse number="14" style="v"/>Zvisikwa zvaimhanya zvichienda mberi zvichidzoka semheni inopenya.</para>
  <para style="p">
    <verse number="15" style="v"/>Ndakati ndichitarira kuzvisikwa zvipenyu, ndakaona vhiri riri pasi porutivi rwechisikwa chimwe nechimwe nezviso zvacho zvina. <verse number="16" style="v"/>Uku ndiko kwaiva kuratidzika namagadzirirwo amavhiri acho: Akanga achivaima sebwe rekristaro, uye zvose zviri zvina zvakanga zvakafanana pakuonekwa kwazvo. Pakuonekwa kwawo napamagadzirirwo awo akanga akaita sevhiri rimwe riri mukati merimwe vhiri. <verse number="17" style="v"/>Pakufamba kwazvo, zvaigona kuenda neimwe yenzira ina dzakanga dzakatariswa nezvisikwa zvina; mavhiri akanga asingatsauki zvisikwa pazvaifamba. <verse number="18" style="v"/>Marimu acho akanga akakwirira uye aishamisa, uye marimu ose ari mana akanga azere nameso kwose kwose.</para>
  <para style="p">
    <verse number="19" style="v"/>Zvisikwa zvipenyu zvaiti kana zvofamba, mavhiri aiva parutivi ofambawo; uye kana zvisikwa zvipenyu zvikasimuka kubva pasi, mavhiri aisimukawo. <verse number="20" style="v"/>Kwose kwaienda mweya, zvaiendawo, uye mavhiri aisimuka pamwe chete nazvo, nokuti mweya wezvisikwa zvipenyu wakanga uri mumavhiri. <verse number="21" style="v"/>Zvisikwa pazvaifamba, iwo aifambawo; paimira zvisikwa, naiwo aimirawo; uye paingosimuka zvisikwa kubva pasi, mavhiri aisimukawo pamwe chete nazvo, nokuti mweya wezvisikwa zvipenyu wakanga uri mumavhiri.</para>
  <para style="p">
    <verse number="22" style="v"/>Kumusoro kwemisoro yezvisikwa zvipenyu kwakanga kwakawaridzwa chinhu chakanga chakaita sedenga, chaivaima sechando uye chaishamisa. <verse number="23" style="v"/>Pasi pedenga mapapiro azvo akanga akatambanudzwa, bapiro rechimwe chisikwa richinosangana nebapiro rechimwe chisikwa, uye chimwe nechimwe chaiva namapapiro maviri akanga akafukidza muviri wacho. <verse number="24" style="v"/>Zvisikwa zvaiti zvofamba, ndainzwa kuunga kwamapapiro azvo, zvichitinhira semvura zhinji, senzwi roWamasimba Ose, sebope ravarwi. Zvaiti zvikamira zvaideredza mapapiro azvo.</para>
  <para style="p">
    <verse number="25" style="v"/>Ipapo inzwi rakasvika richibva kumusoro kwedenga rakanga riri pamusoro pazvo, pazvakanga zvakamira zvakaderedza mapapiro azvo. <verse number="26" style="v"/>Kumusoro kwedenga rakanga riri pamusoro pemisoro yazvo, kwakanga kune chinhu chairatidzika sechigaro choushe chakanga chakaita sebwe resafuri uye pamusoro-soro pechigaro choushe pakanga pano mufananidzo wakanga wakaita sewomunhu. <verse number="27" style="v"/>Ndakaona kuti pane zvairatidzika sechiuno chake zvichikwira kumusoro, akanga akaita sedare romoto unopenya, sokunge akazara nomoto, uye kubva ipapo zvichienda pasi, airatidzika somoto; uye chiedza chaipenya kwazvo chakanga chakamukomberedza. <verse number="28" style="v"/>Sezvakaita muraravungu uri mumakore pazuva rokunaya kwemvura, izvozvo, ndizvo zvakanga zvakaita kubwinya kwakanga kwakamukomberedza. Izvi ndizvo zvakanga zvakaita kuonekwa kwokubwinya kwaJehovha.</para>
  <para style="p">Pandakazviona izvozvo, ndakawira pasi nechiso changu, ndikanzwa inzwi romumwe akanga achitaura.</para>
  <chapter number="2" style="c"/>
  <para style="s1">Kudanwa kwaEzekieri</para>
  <para style="p">
    <verse number="1" style="v"/>Akati kwandiri, “Mwanakomana womunhu, simuka netsoka dzako nditaure newe.” <verse number="2" style="v"/>Akati achitaura, Mweya wakapinda mandiri ukandisimudza netsoka dzangu, ndikamunzwa achitaura neni.</para>
  <para style="p">
    <verse number="3" style="v"/>Akati, “Mwanakomana womunhu, ndiri kukutuma kuvaIsraeri, kurudzi runomukira irwo rwakandimukira; ivo namadzibaba avo vanga vachingondipandukira kusvikira zuva ranhasi. <verse number="4" style="v"/>Vanhu vandinokutuma kwavari, vakavangarara uye vakasindimara. Uti kwavari, ‘Zvanzi naIshe Jehovha.’ <verse number="5" style="v"/>Uye kunyange vakanzwa kana kuti vakaramba kunzwa, nokuti ivo imba inomukira, vachaziva kuti muprofita akanga ari pakati pavo. <verse number="6" style="v"/>Uye iwe, mwanakomana womunhu, usavatya kana mashoko avo. Usatya, kunyange wakakombwa neminzwa norukato uye ugere pakati pezvinyavada. Usatya zvavanotaura kana kuvhundutswa navo, kunyange vari imba inomukira. <verse number="7" style="v"/>Unofanira kutaura mashoko angu kwavari kunyange vakateerera kana kuti vakaramba kuteerera, nokuti ivo vanondimukira. <verse number="8" style="v"/>Asi iwe, mwanakomana womunhu, teerera zvandinokuudza. Usandimukira sezvinoita imba iyo inondimukira; shama muromo wako udye zvandinokupa.”</para>
  <para style="p">
    <verse number="9" style="v"/>Ipapo ndakatarira, ndikaona ruoko rwakatambanudzirwa kwandiri. Marwuri makanga mune gwaro, <verse number="10" style="v"/>rakapetenurwa pamberi pangu. Rakanga rakanyorwa kumativi aro ose mashoko okuchema nokuungudza nenhamo.</para>
  <chapter number="3" style="c"/>
  <para style="p">
    <verse number="1" style="v"/>Akati kwandiri, “Mwanakomana womunhu, idya zviri pamberi pako, idya rugwaro urwu, zvino ugoenda undotaura neimba yaIsraeri.” <verse number="2" style="v"/>Saka ndakashama muromo wangu, iye akandipa rugwaro kuti ndidye.</para>
  <para style="p">
    <verse number="3" style="v"/>Ipapo akati kwandiri, “Mwanakomana womunhu, idya zviri pamberi pako, idya rugwaro urwu rwandinokupa uzadze dumbu rako narwo.” Saka ndakarudya, uye rwaitapira souchi mumukanwa mangu.</para>
  <para style="p">
    <verse number="4" style="v"/>Ipapo akati kwandiri, “Mwanakomana womunhu, chienda zvino kuimba yaIsraeri undotaura mashoko angu kwavari. <verse number="5" style="v"/>Hausi kutumwa kuvanhu vane mutauro usinganzwisisiki uye norurimi runogozha, asi kuimba yaIsraeri, <verse number="6" style="v"/>kwete kumarudzi mazhinji vane mitauro isinganzwisisiki norurimi rwakagozha, vana mashoko ausingagoni kunzwisisa. Zvirokwazvo dai ndakanga ndakutuma kwavari, vangadai vakakunzwa. <verse number="7" style="v"/>Asi imba yaIsraeri haidi kukuteerera nokuti haidi kunditeerera, nokuti imba yose yaIsraeri yakaomeswa mwoyo uye yakavangarara. <verse number="8" style="v"/>Tarira ndichaomesa chiso chako sezvakaita zviso zvavo. <verse number="9" style="v"/>Ndichaomesa huma yako sebwe rakaomesesa, rakaoma kupfuura romusarasara. Usavatya kana kuvhunduswa navo, kunyange vari imba inomukira.”</para>
  <para style="p">
    <verse number="10" style="v"/>Zvino akati kwandiri, “Mwanakomana womunhu, nditeererese uye uise mashoko ose andinotaura mumwoyo mako. <verse number="11" style="v"/>Chienda zvino kuvanhu venyika yako vari muutapwa undotaura kwavari. Uti kwavari, ‘Zvanzi naIshe Jehovha,’ kunyange vakateerera kana vakaramba kuteerera.”</para>
  <para style="p">
    <verse number="12" style="v"/>Ipapo mweya wakandisimudza, ndikanzwa shure kwangu inzwi rokuunga kukuru richiti, “Kubwinya kwaJehovha ngakurumbidzwe munzvimbo yaanogara!” <verse number="13" style="v"/>Uye ndakanzwa mubvumo wamapapiro ezvisikwa zvipenyu aigunzvana uye nomubvumo wamavhiri parutivi rwazvo, achirira zvikuru. <verse number="14" style="v"/>Ipapo Mweya wakandisimudza ukandiendesa kure uye ndakaenda ndine shungu ndakatsamwa pamweya wangu, uye ruoko rune simba rwaJehovha rwuri pamusoro pangu. <verse number="15" style="v"/>Ndakasvika kuna vakatapwa vaigara kuTera Abhibhi pedyo noRwizi rweKebhari. Zvino ipapo pavaigara, ndakagara pakati pavo kwamazuva manomwe, ndichishayiwa mashoko.</para>
  <para style="s1">Yambiro kuIsraeri</para>
  <para style="p">
    <verse number="16" style="v"/>Shure kwokupera kwamazuva manomwe, shoko raJehovha rakasvika kwandiri richiti, <verse number="17" style="v"/>“Mwanakomana womunhu, ndakakuita nharirire yeimba yaIsraeri; saka chinzwa shoko randinotaura uye uvayambire neyambiro inobva kwandiri. <verse number="18" style="v"/>Kana ndikati kumunhu akaipa, ‘Uchafa zvirokwazvo,’ iwe ukasamuyambira kana kutaura uchimunyevera panzira dzake dzakaipa kuti uponese mweya wake, munhu uye akaipa achafa nokuda kwechivi chake, asi ropa rake ndicharibvunza pamusoro pako. <verse number="19" style="v"/>Asi kana iwe ukamuyambira asi iye akaramba kutendeuka pazvakaipa zvake kana panzira dzake dzakaipa, iye achafa nokuda kwechivi chake, asi iwe uchange wazviponesa.</para>
  <para style="p">
    <verse number="20" style="v"/>“Zvakare, kana munhu akarurama akatsauka pakururama kwake uye akaita zvakaipa, ini ndikaisa chigumbuso pamberi pake, achafa. Sezvo usina kumuyambira, iye achafa nokuda kwechivi chake. Zvakarurama zvaakaita hazvizorangarirwi, uye iwe uchava nemhosva yeropa rake. <verse number="21" style="v"/>Asi kana ukanyevera munhu akarurama uyu kuti arege kutadza uye akarega kutadza zvirokwazvo achararama nokuti akanzwa kunyeverwa, iwe uchange wazviponesa.”</para>
  <para style="p">
    <verse number="22" style="v"/>Ruoko rwaJehovha rwakanga rwuri pamusoro pangu ipapo, uye akati kwandiri, “Simuka uende kubani uye ndichataura newe ikoko.” <verse number="23" style="v"/>Saka ndakasimuka ndikaenda kubani. Uye kubwinya kwaJehovha kwakanga kumire ipapo, kwakaita sokubwinya kwandakamboona paRwizi rweKebhari, ndikawira pasi nechiso changu.</para>
  <para style="p">
    <verse number="24" style="v"/>Ipapo Mweya wakapinda mandiri ukandisimudza netsoka dzangu. Akataura kwandiri akati, “Enda undozvipfigira mumba mako. <verse number="25" style="v"/>Zvino iwe, mwanakomana womunhu, vachakusunga netambo; uchasungwa zvokuti haungabudi uchienda kuvanhu. <verse number="26" style="v"/>Ndichaita kuti rurimi rwako runamire kumusoro kwomuromo wako kuitira kuti unyarare ukonewe kuvatsiura, kunyange vari imba yokumukira. <verse number="27" style="v"/>Asi pandinotaura newe, ndichazarura muromo wako uye uchati kwavari, ‘Zvanzi naIshe Jehovha.’ Ani naani anonzwa ngaanzwe, uye ani naani anoramba ngaarambe hake; nokuti ivo imba yokumukira.</para>
  <chapter number="4" style="c"/>
  <para style="s1">Kukombwa kweJerusarema kunofananidzwa</para>
  <para style="p">
    <verse number="1" style="v"/>“Zvino, Mwanakomana womunhu, tora chidhina chevhu, uchiise pamberi pako ugodhirowa Jerusarema pamusoro pacho. <verse number="2" style="v"/>Ipapo ugorikomba: Umise nhare dzokurwa naro, uvake dhunduru revhu rokusvitsa pariri, udzike misasa ugorikomberedza nezvokuparadza nazvo masvingo. <verse number="3" style="v"/>Ipapo utore pani yesimbi, ugoimisa sorusvingo rwesimbi pakati pako iwe neguta ugorinzira chiso chako kwariri. Richakombwa, uye iwe ucharikomba. Ichi chichava chiratidzo kuimba yaIsraeri.</para>
  <para style="p">
    <verse number="4" style="v"/>“Ipapo iwe ugovata norutivi rwako rworuboshwe ugoisa chivi cheimba yaIsraeri pamusoro pako. Iwe unofanira kutakura chivi chavo kwamazuva aunovata norutivi rwako. <verse number="5" style="v"/>Ndakakutarira mazuva mamwe chetewo zvakaenzana namakore echivi chavo. Saka uchatakura chivi cheimba yaIsraeri kwamazuva mazana matatu namakumi mapfumbamwe.</para>
  <para style="p">
    <verse number="6" style="v"/>“Kana uchinge wapedza izvi, uvatezve pasi, panguva ino, norutivi rwako rworudyi, ugotakura chivi cheimba yaJudha. Ndakakutarira mazuva makumi mana, zuva rimwe pagore roga roga. <verse number="7" style="v"/>Urinzire chiso chako wakatarira kukombwa kweJerusarema uye noruoko rwako rwakashama uprofite pamusoro paro. <verse number="8" style="v"/>Ndichakusunga netambo kuitira kuti ukonewe kutendeukira kune rumwe rutivi uchibva kune rumwe kusvikira wapedza mazuva okukomba kwako.</para>
  <para style="p">
    <verse number="9" style="v"/>“Utore gorosi nebhari, bhinzi nenyemba, mapfunde nesipereti; uzviise mumudziyo wokuchengetera uzvibikire chingwa. Unofanira kuchidya pamazuva mazana matatu namakumi mapfumbamwe wakavata norutivi. <verse number="10" style="v"/>Uyere mashekeri makumi maviri<note caller="+" style="f"><char style="fr" closed="false">4:10 </char><char style="ft" closed="false">0.2 yekirogiramu</char></note> ezvokudya kuti udye zuva rimwe nerimwe uye udye nenguva dzakatarwa. <verse number="11" style="v"/>Uyezve, uyere chikamu chimwe chete muzvitanhatu chehini<note caller="+" style="f"><char style="fr" closed="false">4:11 </char><char style="ft" closed="false">0.6 yerita</char></note> yemvura ugoinwa nenguva dzakatarwa. <verse number="12" style="v"/>Udye chokudya chakaita sekeke rebhari sapaunoda; uzvibike pamberi pavanhu, uchishandisa ndove yavanhu sehuni dzokubikisa.” <verse number="13" style="v"/>Jehovha akati, “Nenzira iyi, vanhu veIsraeri vachadya zvokudya zvakasvibiswa pakati pendudzi uko kwandichavadzingira.”</para>
  <para style="p">
    <verse number="14" style="v"/>Ipapo ndakati, “Kwete, Ishe Jehovha! Handina kumbozvisvibisa. Kubva pauduku hwangu kusvikira zvino handina kumbodya chinhu chipi zvacho chakawanikwa chakafa kana chakabvamburwa nezvikara. Hapana nyama yakasvibiswa yakambopinda mumukanwa mangu.”</para>
  <para style="p">
    <verse number="15" style="v"/>Iye akati, “Zvakanaka, ndichakutendera kuti ubike chingwa chako nendove yemombe pachinzvimbo chetsvina yavanhu.”</para>
  <para style="p">
    <verse number="16" style="v"/>Zvino akazoti kwandiri, “Mwanakomana womunhu, ndichamisa kupiwa kwezvokudya muJerusarema. Vanhu vachadya zvokudya zvakayerwa vachifunganya uye vachanwa mvura yakayerwa vapererwa, <verse number="17" style="v"/>nokuti zvokudya nemvura zvichashayikwa. Mumwe achavhunduka achiona mumwe uye vachaonda nokuda kwechivi chavo.</para>
  <chapter number="5" style="c"/>
  <para style="p">
    <verse number="1" style="v"/>“Zvino, Mwanakomana womunhu, tora munondo unopinza ugoushandisa sechisvo chomugeri kuti uveure musoro wako nendebvu dzako. Ipapo utore zviyero zviviri ugokamura bvudzi. <verse number="2" style="v"/>Panopera mazuva okukomba kwako, upise nomoto chikamu chimwe chete kubva muzvitatu chebvudzi uri mukati meguta. Ugotora chimwe chikamu chimwe chete kubva muzvitatu uchiteme nomunondo uchipoteredza guta. Ugoparadzira chimwe chikamu chimwe chete kubva muzvitatu kumhepo. Nokuti ini ndichavadzingirira nomunondo wakavhomorwa. <verse number="3" style="v"/>Asi utore rimwe bvudzi shoma shoma uriise pamipendero yenguo dzako. <verse number="4" style="v"/>Uyezve, utore rimwe shoma racho urikande mumoto ugoripisa. Moto uchapararira kubva ipapo uchienda kuimba yose yaIsraeri.</para>
  <para style="p">
    <verse number="5" style="v"/>“Zvanzi naIshe Jehovha: Iri ndiro Jerusarema, randakaisa pakati pendudzi, nenyika dzakaripoteredza. <verse number="6" style="v"/>Asi pakuipa kwaro rakamukira mirayiro yangu nemitemo yangu kupfuura ndudzi nenyika dzakaripoteredza. Rakaramba mirayiro yangu uye harina kutevera mitemo yangu.</para>
  <para style="p">
    <verse number="7" style="v"/>“Naizvozvo zvanzi naIshe Jehovha: Wanga usingazvidzori kupfuura ndudzi dzakakupoteredza uye hauna kutevera mitemo yangu kana kuchengeta mirayiro yangu. Hauna kana kumbotevedzera tsika dzendudzi dzakakupoteredza.</para>
  <para style="p">
    <verse number="8" style="v"/>“Naizvozvo zvanzi naIshe Jehovha: Ini iyeni ndinokurwisa iwe Jerusarema, uye ndichakuranga pamberi pedzimwe ndudzi. <verse number="9" style="v"/>Nokuda kwezvifananidzo zvako zvinonyangadza, ndichakuitira zvandisina kumboita kare uye handichazozviitizve. <verse number="10" style="v"/>Naizvozvo pakati pako madzibaba vachadya vana vavo, uye vana vachadya madzibaba avo. Ndichakuranga uye ndichaparadzira vakasara vako vose kumhepo zhinji. <verse number="11" style="v"/>Naizvozvo noupenyu hwangu zvirokwazvo, ndizvo zvinotaura Ishe Jehovha, nokuti wakasvibisa nzvimbo yangu tsvene nezvakaumbwa zvako zvinonyangadza uye namaitiro ako anosemesa, ini ndimene ndichabvisa nyasha dzangu kwauri handichakutarisi netsitsi kana kukuponesa. <verse number="12" style="v"/>Chikamu chimwe chete kubva muzvitatu chavanhu vako vachafa nehosha kana kufa nenzara mukati mako; chimwe chikamu chimwe chete kubva muzvitatu chichawa nokuda kwomunondo kunze kwamasvingo ako; uye chimwe chikamu chimwe chete kubva muzvitatu ndichachiparadzira kumhepo zhinji ndigochitevera nomunondo wakavhomorwa.</para>
  <para style="p">
    <verse number="13" style="v"/>“Ipapo kutsamwa kwangu kuchapera uye hasha dzangu dzichabva pamusoro pavo, uye ndichange ndatsiva. Uye hasha dzangu padzichange dzapera pamusoro pavo, vachaziva kuti ini Jehovha ndazvitaura nokushingaira kwangu.</para>
  <para style="p">
    <verse number="14" style="v"/>“Ndichakuita dongo nechinhu chinoshorwa pakati pendudzi dzakakupoteredza, pamberi pavose vanopfuura napo. <verse number="15" style="v"/>Uchava chinhu chinoshorwa nechiseko, yambiro nechinhu chinotyisa kundudzi dzakakupoteredza pandinokuranga mukutsamwa nehasha dzangu uye nechituko chinobaya. Ini Jehovha ndataura. <verse number="16" style="v"/>Pandinokupfura nemiseve yangu yenzara, inouraya uye inoparadza, ndichapfura kuti ndikuparadze. Ndichauyisa nzara pamusoro penzara pamusoro pako uye ndichamisa kupiwa kwako zvokudya. <verse number="17" style="v"/>Ndichatuma nzara nezvikara kuti zvizokurwisa, uye zvichakusiya usisina mwana. Denda nokuteuka kweropa zvichapfuura nomauri, uye ndichauyisa munondo pamusoro pako. Ini Jehovha ndataura.”</para>
  <chapter number="6" style="c"/>
  <para style="s1">Chiprofita pamusoro paMakomo eIsraeri</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, rinzira meso ako kumakomo eIsraeri; uprofite pamusoro pawo <verse number="3" style="v"/>uchiti, ‘Imi makomo eIsraeri, inzwai shoko raIshe Jehovha. Zvanzi naIshe Jehovha kumakomo nezvikomo, kuhova nokumipata: Ndava pedyo nokuuyisa munondo kuti uzokurwisai, uye ndichaparadza nzvimbo dzenyu dzakakwirira. <verse number="4" style="v"/>Aritari dzenyu dzichaondomorwa uye aritari dzenyu dzezvinonhuhwira dzichaputswa; uye ndichauraya vanhu venyu pamberi pezvifananidzo zvenyu. <verse number="5" style="v"/>Ndicharadzika zvitunha zvavaIsraeri pamberi pezvifananidzo zvavo, uye ndichaparadzira mapfupa enyu pamativi ose earitari dzenyu. <verse number="6" style="v"/>Pose pamunogara, maguta achaparadzwa uye nzvimbo dzakakwirira dzichakoromorwa, kuitira kuti aritari dzenyu dziparadzwe ave matongo, zvifananidzo zvenyu zvipwanyiwe uye zviparadzwe, aritari dzenyu dzezvinonhuhwira dziputsirwe pasi, uye zvamakaita zvipedzwe chose. <verse number="7" style="v"/>Vanhu venyu vachawira pasi ivo vaurayiwa pakati penyu, uye muchaziva kuti ndini Jehovha.</para>
  <para style="p">
    <verse number="8" style="v"/>“ ‘Asi ndichasiya vamwe, nokuti vamwe venyu vachapunyuka pamunondo pamuchaparadzirwa pakati penyika nendudzi. <verse number="9" style="v"/>Ipapo vakapunyuka vachandirangarira vari pakati pendudzi kwavakaendeswa kuutapwa, kuti ndakashungurudzwa sei nemwoyo yavo youfeve, iyo yakatsauka kubva kwandiri, uye nameso avo, akachiva zvifananidzo zvavo. Vachazvisema pachavo nokuda kwezvakaipa zvavakaita nezvinyangadzo zvavo zvose. <verse number="10" style="v"/>Uye vachaziva kuti ndini Jehovha; handina kutaura pasina kuti ndichauyisa njodzi iyi pamusoro pavo.</para>
  <para style="p">
    <verse number="11" style="v"/>“ ‘Zvanzi naIshe Jehovha: Rovai maoko enyu pamwe chete uye mudzane-dzane netsoka dzenyu mudanidzire muchiti, “Maiwe!” nokuda kwezvakaipa zvose nezvinonyangadza zveimba yaIsraeri, nokuti vachaurayiwa nomunondo, nzara nedenda. <verse number="12" style="v"/>Ari kure achaurayiwa nedenda, uye ari pedyo achaurayiwa nomunondo, uye uyo achapona akararama, achafa nenzara. Saka ndichapedzera hasha dzangu pamusoro pavo. <verse number="13" style="v"/>Uye vachaziva kuti ndini Jehovha, kana vanhu vavo vakaurayiwa vari pakati pezvifananidzo zvavo zvakapoteredza aritari dzavo, napazvikomo zvose zvakakwirira napamusoro pamakomo ose, napasi pemiti yakapfumvutira nemiti yomuouki yose ina mashizha panzvimbo dzavaipira zvinonhuhwira kuzvifananidzo zvavo zvose. <verse number="14" style="v"/>Uye ndichatambanudza ruoko rwangu kuti ndivarwise ndigoparadza nyika ndigoiita dongo kubva kugwenga kusvikira kuDhibhira, kwose kwose kwavanogara. Ipapo vachaziva kuti ndini Jehovha.’ ”</para>
  <chapter number="7" style="c"/>
  <para style="s1">Kuguma Kwasvika</para>
  <para style="p">
    <verse number="1" style="v"/>Shoko raJehovha rakasvika kwandiri, richiti, <verse number="2" style="v"/>“Mwanakomana womunhu, zvanzi naIshe Jehovha kunyika yeIsraeri: Kuguma! Kuguma kwasvika kumativi mana enyika. <verse number="3" style="v"/>Kuguma kwava pamusoro pako zvino uye ndichatuma kutsamwa kwangu pamusoro pako. Ndichakutonga zvakafanira tsika dzako ndigotsiva zvinyangadzo zvako zvose. <verse number="4" style="v"/>Handizokunzwiri ngoni kana kukuponesa; zvirokwazvo ndichakutsiva zvakafanira tsika dzako nezvinyangadzo zviri pakati pako. Ipapo uchaziva kuti ndini Jehovha.</para>
  <para style="p">
    <verse number="5" style="v"/>“Zvanzi naIshe Jehovha: Njodzi! Njodzi isina kumbonzwikwa nezvayo iri kuuya! <verse number="6" style="v"/>Kuguma kwasvika! Kuguma kwasvika! Kwamuka kuti kuzokurwisai. Kwauya! <verse number="7" style="v"/>Kuparadzwa kwauya pamusoro pako, iwe ugere panyika. Nguva yasvika, zuva rava pedyo; pava nokutya, kwete mufaro, pamusoro pamakomo. <verse number="8" style="v"/>Ndava pedyo nokudurura hasha dzangu pamusoro pako ndigopedzera kutsamwa kwangu pamusoro pako; ndichakutonga zvakafanira mafambiro ako ndigotsiva zvinyangadzo zvako zvose. <verse number="9" style="v"/>Handizombokunzwiri ngoni kana kukuponesa; ndichakutsiva zvakafanira mafambiro ako nezvinyangadzo zviri pakati pako. Ipapo uchaziva kuti ndini Jehovha ndiri kukurova.</para>
  <para style="p">
    <verse number="10" style="v"/>“Zuva rasvika! Rauya! Kuparadzwa kwabuda, shamhu yabukira, kuzvikudza kwatumbuka! <verse number="11" style="v"/>Kuita nechisimba kwakura kukava shamhu yokuranga zvakaipa; hakuna mumwe wavanhu ava achasara, hakuna pavazhinji vavo ivavo, kana pfuma kana chinokosha. <verse number="12" style="v"/>Nguva yauya, zuva rasvika. Mutengi ngaarege kufara uye mutengesi ngaarege kusuwa, nokuti hasha dziri pamusoro pavazhinji vose. <verse number="13" style="v"/>Mutengesi haangadzorerwi nyika yaakanga atengesa kana vose vari vaviri vachiri vapenyu, nokuti chiratidzo chakaonekwa pamusoro pavazhinji vose chichazozadziswa. Nokuda kwezvivi zvavo, hakuna kana mumwe wavo achachengetedza upenyu hwake. <verse number="14" style="v"/>Kunyange vakaridza hwamanda uye vakagadzirira zvose, hapana achaenda kuhondo, nokuti hasha dzangu dziri pamusoro pavazhinji vose.</para>
  <para style="p">
    <verse number="15" style="v"/>“Kunze kuno munondo, mukati mune denda nenzara; vaya vari musango vachafa nomunondo, uye vari muguta vachapedzwa nenzara nedenda. <verse number="16" style="v"/>Vose vanorarama vachapunyuka vachange vari mumakomo, vachirira senjiva dzomumipata, mumwe nomumwe nokuda kwezvivi zvake. <verse number="17" style="v"/>Ruoko rumwe norumwe ruchapera simba uye ibvi rimwe nerimwe richarukutika semvura. <verse number="18" style="v"/>Vachafuka nguo dzamasaga uye vachafukidzwa nokutya. Zviso zvavo zvichafukidzwa nenyadzi uye misoro yavo ichaveurwa. <verse number="19" style="v"/>Vachakanda sirivha yavo munzira dzomumisha, uye goridhe yavo ichava chinhu chisina kuchena. Sirivha yavo negoridhe ravo hazvingavaponesi pazuva rokutsamwa kwaJehovha. Hazvingapedzi nzara yavo kana kugutsa matumbu avo nazvo, nokuti ndizvo zvakavagumbusa vakapinda muchivi. <verse number="20" style="v"/>Vakanga vachizvikudza nokuda kwoukomba hwavo hwakanaka uye vachihushandisa kuita zvifananidzo zvinonyangadza nezviumbwa zvakaipisisa. Naizvozvo ndichashandura izvi, zvikava chinhu chine tsvina kwavari. <verse number="21" style="v"/>Ndichazvipa zvose kuvatorwa sezvinhu zvakapambwa uye sepfuma ingapambwa navakaipa venyika, uye vachazvisvibisa. <verse number="22" style="v"/>Ndichavafuratira uye vachasvibisa nzvimbo yangu inokosha; mbavha dzichapinda mairi dzigoisvibisa.</para>
  <para style="p">
    <verse number="23" style="v"/>“Gadzirai ngetani, nokuti nyika izere nokuteura ropa uye guta rizere nokuita nechisimba. <verse number="24" style="v"/>Ndichauyisa vanhu vakaipisisa vendudzi kuti vavatorere dzimba dzavo; ndichaita kuti kuzvikudza kwavane simba kugume, uye nzvimbo dzavo tsvene dzichasvibiswa. <verse number="25" style="v"/>Kana kutya kwauya, vachatsvaka rugare asi havangaruwani. <verse number="26" style="v"/>Kuchauya njodzi pamusoro penjodzi uye guhu pamusoro peguhu. Vachaedza kutsvaka chiratidzo kumuprofita; kudzidziswa murayiro nomuprista kuchashayikwa, namazano anobva kuvakuruwo achashayikwa. <verse number="27" style="v"/>Mambo achachema, muchinda achafukidzwa nokuora mwoyo, uye maoko avanhu vomunyika achadedera. Ndichavaitira zvakafanira mafambiro avo, uye ndichavatonga nemitemo yavo. Ipapo vachaziva kuti ndini Jehovha.”</para>
  <chapter number="8" style="c"/>
  <para style="s1">Zvifananidzo muTemberi</para>
  <para style="p">
    <verse number="1" style="v"/>Mugore rechitanhatu, mumwedzi wechitanhatu pazuva reshanu, pandakanga ndirere mumba mangu uye vakuru veJudha vagere pamberi pangu, ruoko rwaIshe Jehovha rwakauya pamusoro pangu ipapo. <verse number="2" style="v"/>Ndakatarisa, ndikaona chimiro chakaita sechomunhu. Kubva ipapo zvichikwira kumusoro, kuratidzika kwake kwainge kuchibwinya sedare rinopisa. <verse number="3" style="v"/>Akatambanudza chakanga chakaita soruoko akandibata nebvudzi romusoro wangu. Mweya akandisimudza pakati penyika nedenga uye muzviratidzo zvaMwari akanditora akandiendesa kuJerusarema, kumukova wokusuo rokumusoro roruvazhe rwomukati, pakanga pamire chifananidzo chinomutsa godo. <verse number="4" style="v"/>Uye ipapo pamberi pangu pakanga pane kubwinya kwaMwari waIsraeri, sapachiratidzo chandakanga ndaona mubani.</para>
  <para style="p">
    <verse number="5" style="v"/>Ipapo akati kwandiri, “Mwanakomana womunhu, tarira kumusoro.” Naizvozvo ndakatarisa, uye pamukova wokumusoro kwesuo rearitari ndakaona chifananidzo ichi chegodo.</para>
  <para style="p">
    <verse number="6" style="v"/>Uye akati kwandiri, “Mwanakomana womunhu, unoona zvavari kuita here, izvo zvinhu zvinonyangadza chose zvinoitwa neimba yaIsraeri pano, zvinhu zvichandiisa kure neimba yangu tsvene? Asika, uchaona zvimwe zvinhu zvinonyangadza kwazvo.”</para>
  <para style="p">
    <verse number="7" style="v"/>Ipapo akaenda neni kumukova wokuruvazhe. Ndakatarisa ndikaona buri pamadziro. <verse number="8" style="v"/>Iye akati kwandiri, “Mwanakomana womunhu, chichera zvino mumadziro.” Saka ndakachera mumadziro ndikaona mukova imomo.</para>
  <para style="p">
    <verse number="9" style="v"/>Ipapo akati kwandiri, “Pinda mukati undoona zvinhu zvakaipa uye zvinonyangadza zvavanoita pano.” <verse number="10" style="v"/>Saka ndakapinda mukati ndikatarisa, ndikaona mifananidzo pamadziro ose yezvinhu zvose zvinokambaira uye nemhuka dzinonyangadza nezvifananidzo zvose zveimba yaIsraeri. <verse number="11" style="v"/>Pamberi pazvo pakanga pamire vakuru makumi manomwe veimba yaIsraeri, uye Jaazania mwanakomana waShafani akanga akamira pakati pavo. Mumwe nomumwe akanga akabata hadyana yezvinonhuhwira muruoko rwake, uye munhuwi wegore rezvinonhuhwira wakanga uchienda kumusoro.</para>
  <para style="p">
    <verse number="12" style="v"/>Iye akati kwandiri, “Mwanakomana womunhu, waona here zvinoitwa navakuru veimba yaIsraeri murima, mumwe nomumwe pashongwe yechifananidzo chake? Vanoti, ‘Jehovha haationi, Jehovha akaramba nyika.’ ” <verse number="13" style="v"/>Akatizve, “Uchavaona vachiita zvinhu zvinonyangadza kupfuura izvi.”</para>
  <para style="p">
    <verse number="14" style="v"/>Ipapo akaenda neni kumukova wokusuo rokumusoro weimba yaJehovha, ndikaona vakadzi vagerepo, vachichema Tamuzi. <verse number="15" style="v"/>Akati kwandiri, “Unoona here izvi, mwanakomana womunhu? Uchaona zvinhu zvakatonyanya kuipa kupfuura izvi.”</para>
  <para style="p">
    <verse number="16" style="v"/>Zvino akaenda neni kuruvazhe rwomukati meimba yaJehovha, uye ipapo pamukova wetemberi, pakati pebiravira nearitari, pakanga pana varume vaikarosvika makumi maviri navashanu. Vakafuratira temberi yaJehovha uye zviso zvavo zvakatarisa kumabvazuva, vakanga vachipfugamira zuva kurutivi rwamabvazuva.</para>
  <para style="p">
    <verse number="17" style="v"/>Akati kwandiri, “Wazviona here izvi, iwe mwanakomana womunhu? Chinhu chiduku here kuimba yaJudha kuti vaite zvinhu zvinonyangadza zvavari kuita pano? Vanofanira here kuzadzazve nyika nechisimba uye nokuramba vachinditsamwisa? Vatarise vachiisa davi kumhuno dzavo. <verse number="18" style="v"/>Naizvozvo ndichavaranga nehasha; handingavanzwiri tsitsi kana kuvaponesa. Kunyange vakaridza mhere munzeve dzangu, handingavanzwi.”</para>
  <chapter number="9" style="c"/>
  <para style="s1">Vanonamata Zvifananidzo vanourayiwa</para>
  <para style="p">
    <verse number="1" style="v"/>Ipapo ndakamunzwa achidanidzira nenzwi guru achiti, “Uya navarindi veguta pano, mumwe nomumwe ano munondo muruoko rwake.” <verse number="2" style="v"/>Ipapo ndakaona varume vatanhatu vachiuya vachibva nokurutivi rwesuo rokumusoro, rakatarisa kumusoro, mumwe nomumwe ano munondo unopinza kwazvo muruoko rwake. Pakati pavo pakanga pano murume akanga akapfeka mucheka wakaisvonaka ane zvinyoreso parutivi rwake. Ivo vakapinda vakamira parutivi rwearitari yendarira.</para>
  <para style="p">
    <verse number="3" style="v"/>Zvino kubwinya kwaMwari waIsraeri kwakakwira kuchibva pamusoro pamakerubhi, pakwakanga kuri, ndokuswedera kuchikumbaridzo chetemberi. Ipapo Jehovha akadana murume akanga akapfeka mucheka uya akanga ane zvinyoreso parutivi rwake <verse number="4" style="v"/>akati kwaari, “Pfuura nomuguta rose reJerusarema uye uise munembo pahuma dzavaya vanotsutsumwa navanochema pamusoro pezvinhu zvinonyangadza zvinoitwa mariri.”</para>
  <para style="p">
    <verse number="5" style="v"/>Ndichakateerera, iye akati kuna vamwe, “Muteverei nomukati meguta, muuraye, musingambonzwiri ngoni kana tsitsi. <verse number="6" style="v"/>Urayai vatana, majaya navarandakadzi, madzimai navana, asi musabata ani zvake ano munembo. Mutangire paimba tsvene yangu.” Saka vakatanga navakuru vakanga vari mberi kwetemberi.</para>
  <para style="p">
    <verse number="7" style="v"/>Ipapo akati kwavari, “Svibisai temberi muzadze mavazhe navakaurayiwa. Endai!” Naizvozvo vakaenda vakatanga kuuraya muguta rose. <verse number="8" style="v"/>Pavakanga vachiuraya, uye ini ndasara ndoga, ndakawira pasi nechiso, ndichidanidzira, ndichiti, “Haiwa, Ishe Jehovha! Muchaparadza vakasara vose vaIsraeri pakudururwa kwehasha dzenyu pamusoro peJerusarema here?”</para>
  <para style="p">
    <verse number="9" style="v"/>Akandipindura achiti, “Chivi cheimba yaIsraeri neJudha chakura kwazvo; nyika yazara nokuteura ropa uye guta razara nokusaruramisira. Ivo vanoti, ‘Jehovha akaramba nyika; Jehovha haaoni.’ <verse number="10" style="v"/>Saka handingambovanzwira tsitsi kana kuvaponesa, asi ndichauyisa pamisoro yavo zvavakaita.”</para>
  <para style="p">
    <verse number="11" style="v"/>Ipapo murume uya akanga akapfeka mucheka wakaisvonaka ane zvokunyoresa parutivi pake akadzoka neshoko, achiti, “Ndaita sezvamakarayira.”</para>
  <chapter number="10" style="c"/>
  <para style="s1">Kubwinya kunobva muTemberi</para>
  <para style="p">
    <verse number="1" style="v"/>Ndakatarisa, ndikaona chinhu chakafanana nechigaro choushe chesafire pamusoro pedenga raiva pamusoro pemisoro yamakerubhimi. <verse number="2" style="v"/>Jehovha akati kumurume uya akanga akapfeka mucheka wakaisvonaka, “Enda pakati pamavhiri ari munyasi mamakerubhi. Uzadze maoko ako namazimbe anopisa anobva pamakerubhi ugoaparadzira pamusoro peguta.” Iye akapinda ini ndakatarira.</para>
  <para style="p">
    <verse number="3" style="v"/>Zvino makerubhi akanga akamira parutivi rwezasi kwetemberi murume paakapinda, uye gore rakazadza ruvazhe rwomukati. <verse number="4" style="v"/>Ipapo kubwinya kwaJehovha kwakakwira pamusoro pamakerubhi kukaswedera kuchikumbaridzo chetemberi. Gore rakazadza temberi, uye ruvazhe rukazadzwa nokupenya kwokubwinya kwaJehovha. <verse number="5" style="v"/>Mubvumo wamapapiro amakerubhi wainzwika kusvikira kuruvazhe rwokunze, senzwi raMwari Wamasimba Ose kana achitaura.</para>
  <para style="p">
    <verse number="6" style="v"/>Jehovha akati arayira murume akanga akapfeka mucheka wakaisvonaka, achiti, “Tora moto pakati pamavhiri, kubva pamakerubhi,” murume akapinda mukati akamira parutivi rwevhiri. <verse number="7" style="v"/>Ipapo rimwe ramakerubhi rakatambanudzira ruoko rwaro kumoto wakanga uri pakati pawo. Akatora mumwe moto ndokuuisa mumaoko omurume akanga akapfeka mucheka wakaisvonaka, iye ndokuutora ndokuenda nawo panze. <verse number="8" style="v"/>(Pasi pamapapiro amakerubhi paionekwa chinhu chainge maoko omunhu.)</para>
  <para style="p">
    <verse number="9" style="v"/>Ndakatarisa, ndikaona parutivi rwamakerubhi mavhiri mana, rimwe vhiri parutivi rwekerubhi rimwe nerimwe, mavhiri acho aivaima kunge ibwe rekrisorite. <verse number="10" style="v"/>Pakuonekwa kwawo, mana acho akanga akafanana; rimwe nerimwe rakanga rakaita sevhiri riri mukati merimwe vhiri. <verse number="11" style="v"/>Paaifamba aigona kuenda neimwe yenzira ina kwakanga kwakatarisa makerubhi; mavhiri haana kutsauka pakufamba kwaiita makerubhi. Makerubhi akaenda munzira ipi zvayo kwakanga kwakatarira musoro, asingatsauki pakufamba kwawo. <verse number="12" style="v"/>Miviri yawo yose, pamwe chete nemisana yawo, maoko awo namapapiro awo, zvakanga zvakazara nameso, zvakanga zvakadarowo namavhiri awo ari mana. <verse number="13" style="v"/>Ndakanzwa mavhiri achitumidzwa zita rokuti “mavhiri okumonereka.” <verse number="14" style="v"/>Kerubhi rimwe nerimwe rakanga rine zviso zvina: Chimwe chiso chakanga chiri chekerubhi, chechipiri chakanga chiri chiso chomunhu, chiso chechitatu chakanga chiri cheshumba, chiso chechina chakanga chiri chegondo.</para>
  <para style="p">
    <verse number="15" style="v"/>Ipapo makerubhi akabhururuka achikwira kumusoro. Izvi ndizvo zvisikwa zvipenyu zvandakaona ndiri paRwizi rweKebhari. <verse number="16" style="v"/>Makerubhi aiti ofamba, mavhiri aiva parutivi rwawo ofambawo; makerubhi aiti akatambanudza mapapiro awo kuti abhururuke kubva pasi, mavhiri akanga asingabvi parutivi rwawo. <verse number="17" style="v"/>Kana makerubhi akamira, iwo aimirawo; uye makerubhi akabhururuka, iwo aisimuka pamwe chete nawo, nokuti mweya wezvisikwa zvipenyu wakanga uri maari.</para>
  <para style="p">
    <verse number="18" style="v"/>Ipapo kubwinya kwaJehovha kwakabva pamusoro pechikumbaridzo chetemberi kukamira pamusoro pamakerubhi. <verse number="19" style="v"/>Ndichakatarisa izvi, makerubhi akatambanudza mapapiro awo ndokubhururuka kubva pasi, uye paaienda, mavhiri aiendawo nawo. Akandomira pamukova wesuo rokumabvazuva kweimba yaJehovha, uye kubwinya kwaMwari waIsraeri kwakanga kuri pamusoro pawo.</para>
  <para style="p">
    <verse number="20" style="v"/>Izvi ndizvo zvisikwa zvipenyu zvandakanga ndaona pasi paMwari waIsraeri paRwizi rweKebhari, uye ndikaziva kuti akanga ari makerubhi. <verse number="21" style="v"/>Rimwe nerimwe rakanga rine zviso zvina namapapiro mana, uye pasi pamapapiro awo pakanga pane zvairatidzika samaoko omunhu. <verse number="22" style="v"/>Zviso zvawo zvakanga zvichiratidzika sezviya zvandakanga ndamboona paRwizi rweKebhari. Chimwe nechimwe chaifamba chakananga mberi.</para>
  <chapter number="11" style="c"/>
  <para style="s1">Kutongwa kwaVatungamiri veIsraeri</para>
  <para style="p">
    <verse number="1" style="v"/>Ipapo Mweya wakandisimudza ukaenda neni pasuo reimba yaJehovha rakatarira kumabvazuva. Pamukova wesuo ipapo, pakanga pane varume makumi maviri navashanu, uye ndakaona pakati pavo Jaazania mwanakomana waAzuri naPeratia mwanakomana waBhenaya, vatungamiri vavanhu. <verse number="2" style="v"/>Jehovha akati kwandiri, “Mwanakomana womunhu, ava ndivo varume vanorangana zvakaipa nokupa mano akaipa muguta rino. <verse number="3" style="v"/>Vanoti, ‘Ko, nguva haisati yasvika here yokuvaka dzimba? Guta rino ihari yokubikira, uye isu tisu nyama.’ <verse number="4" style="v"/>Naizvozvo profita pamusoro pavo; profita, mwanakomana womunhu.”</para>
  <para style="p">
    <verse number="5" style="v"/>Ipapo Mweya waJehovha wakauya pamusoro pangu, iye akanditaurira kuti nditi: “Zvanzi naJehovha: Ndizvo zvamunotaura, imi imba yaIsraeri, asi ndinoziva zvamunofunga mundangariro dzenyu. <verse number="6" style="v"/>Makauraya vanhu vazhinji muguta rino uye mukazadza nzira dzaro nevakafa.</para>
  <para style="p">
    <verse number="7" style="v"/>“Naizvozvo zvanzi naIshe Jehovha: Zvitunha zvamakandamo ndiyo nyama uye guta rino ndiyo hari, asi ini ndichakubudisai mariri. <verse number="8" style="v"/>Munotya munondo, zvino munondo ndiwo wandichauyisa kuzokurwisai, ndizvo zvinotaura Ishe Jehovha. <verse number="9" style="v"/>Ndichakubudisai kunze kweguta ndigokuisai mumaoko avatorwa uye ndichakurangai. <verse number="10" style="v"/>Muchaurayiwa nomunondo, uye ini ndichakutongai pamiganhu yaIsraeri. Ipapo muchaziva kuti ndini Jehovha. <verse number="11" style="v"/>Guta rino haringavi hari kwamuri, nemi hamungavi nyama mariri; ndichakutongai ini pamiganhu yeIsraeri. <verse number="12" style="v"/>Uye muchaziva kuti ndini Jehovha, nokuti hamuna kutevera mitemo yangu kana kuchengeta mirayiro yangu asi makafamba netsika dzendudzi dzakakupoteredzai.”</para>
  <para style="p">
    <verse number="13" style="v"/>Zvino ndakati ndichiprofita, Peratia mwanakomana waBhenaya akafa. Ipapo ndakawira pasi nechiso ndikachema zvikuru ndichiti, “Haiwa Ishe Jehovha! Ko, muchaparadza chose vakasara vaIsraeri here?”</para>
  <para style="p">
    <verse number="14" style="v"/>Shoko raJehovha rakasvika kwandiri, richiti, <verse number="15" style="v"/>“Mwanakomana womunhu, hama dzako, hama dzako dzeropa neimba yose yaIsraeri, ndivo vainzi navanhu veJerusarema, ‘Vari kure kwazvo naJehovha; nyika ino takaipiwa kuti ive yedu.’</para>
  <para style="s1">Kudzoswa kwaIsraeri kunovimbiswa</para>
  <para style="p">
    <verse number="16" style="v"/>“Naizvozvo uti, ‘Zvanzi naIshe Jehovha: Kunyange ndakavaendesa kure pakati pendudzi uye ndikavaparadzira pakati penyika, asi kwechinguva chiduku ndakanga ndiri nzvimbo yavo tsvene munyika dzavakaenda.’</para>
  <para style="p">
    <verse number="17" style="v"/>“Naizvozvo uti, ‘Zvanzi naIshe Jehovha: Ndichakuunganidzai kubva kundudzi ndigokudzosai kubva kunyika dzamakanga makaparadzirwa uye ndichakupaizve nyika yaIsraeri.’</para>
  <para style="p">
    <verse number="18" style="v"/>“Vachadzokera kwairi vagobvisa zvifananidzo zvayo zvose zvakaipisisa nezvifananidzo zvinonyangadza. <verse number="19" style="v"/>Ndichavapa mwoyo mumwe uye ndichaisa mweya mutsva mukati mavo; ndichabvisa mwoyo webwe mukati mavo ndigovapa mwoyo wenyama. <verse number="20" style="v"/>Ipapo vachatevera mitemo yangu uye vachachenjerera kuchengeta mirayiro yangu. Vachava vanhu vangu, uye ini ndichava Mwari wavo. <verse number="21" style="v"/>Asi kana vari vaya vane mwoyo inotevera zvakaumbwa zvavo zvakaipisisa nezvifananidzo zvinonyangadza, ndichaburutsa pamisoro yavo chaiyo zvavakaita, ndizvo zvinotaura Ishe Jehovha.”</para>
  <para style="p">
    <verse number="22" style="v"/>Ipapo makerubhi namavhiri parutivi pawo akatambanudza mapapiro awo, uye kubwinya kwaMwari waIsraeri kwakanga kuri pamusoro pawo. <verse number="23" style="v"/>Kubwinya kwaJehovha kwakakwira kuchibva mukati meguta kukandomira pamusoro pegomo nechokumabvazuva kwaro. <verse number="24" style="v"/>Mweya wakandisimudza ukaenda neni kuna vakatapwa vari muBhabhironi muchiratidzo chakapiwa noMweya waMwari.</para>
  <para style="p">Ipapo chiratidzo chandakanga ndaona chakakwidzwa kubva pandiri, <verse number="25" style="v"/>uye ndakaudza vakatapwa zvinhu zvose zvandakaratidzwa naJehovha.</para>
  <chapter number="12" style="c"/>
  <para style="s1">Vakatapwa</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, iwe ugere pakati pavanhu vanondimukira. Vane meso okuona asi havaoni, vane nzeve dzokunzwa asi havanzwi, nokuti vanhu vokumukira.</para>
  <para style="p">
    <verse number="3" style="v"/>“Naizvozvo, mwanakomana womunhu, rongedza midziyo yako utame uye utame masikati, vakakutarira, ubude ubve panzvimbo yauri uende kune imwe nzvimbo. Zvimwe vachanzwisisa, kunyange vari imba inondimukira. <verse number="4" style="v"/>Masikati chaiwo, vakatarira, iwe budisa nhumbi dzako dzakarongedzerwa kutama. Ipapo panguva yamadekwana, ivo vakatarira, buda iwe sezvinoita vaya vanoenda muutapwa. <verse number="5" style="v"/>Uboore masvingo vakatarira ugotora nhumbi dzako ubude napo. <verse number="6" style="v"/>Udziise papfudzi rako ivo vakangotarisa ugobuda nadzo kwasviba. Ufukidze chiso chako kuti urege kuona nyika, nokuti ndakuita chiratidzo kuimba yaIsraeri.”</para>
  <para style="p">
    <verse number="7" style="v"/>Saka ndakaita sezvandakarayirwa. Panguva yamasikati ndakabudisa zvinhu zvangu zvarongedzerwa kutama. Zvino panguva yamadekwana ndakaboora masvingo namaoko angu. Ndakabudisa nhumbi dzangu kwasviba, ndakazvitakura pamapfudzi angu ivo vakangotarisa.</para>
  <para style="p">
    <verse number="8" style="v"/>Shoko raJehovha rakasvika kwandiri panguva yamangwanani richiti, <verse number="9" style="v"/>“Mwanakomana womunhu, imba iyo yokundimukira yaIsraeri haina kukubvunza here kuti, ‘Uri kuiteiko?’</para>
  <para style="p">
    <verse number="10" style="v"/>“Uti kwavari, ‘Zvanzi naIshe Jehovha: Chirevo ichi chinoreva muchinda weJerusarema neimba yose yaIsraeri iripo.’ <verse number="11" style="v"/>Uti kwavari, ‘Ini ndiri chiratidzo kwamuri.’</para>
  <para style="p">“Sezvandakaita, ndizvo zvavachaitirwawo. Vachaenda kuutapwa senhapwa.</para>
  <para style="p">
    <verse number="12" style="v"/>“Muchinda ari pakati pavo achaisa zvinhu zvake papfudzi kwasviba agoenda, uye achaboorerwa buri rokubuda naro parusvingo. Achafukidza chiso chake kuitira kuti arege kuona nyika. <verse number="13" style="v"/>Ndichamutambanudzira mumbure wangu, uye achabatwa mumusungo wangu; ndichamuendesa kuBhabhironi, nyika yavaKaradhea, asi haasi kuzoiona, uye ikoko ndiko kwaachafira. <verse number="14" style="v"/>Ndichaparadzira kumhepo vose vakamupoteredza, vashandiri vake namauto ake, uye ndichavateverera nomunondo wakavhomorwa.</para>
  <para style="p">
    <verse number="15" style="v"/>“Vachaziva kuti ndini Jehovha, pandichavaparadzira pakati pendudzi ndigovaparadzira kunyika dzose. <verse number="16" style="v"/>Asi ndichasiya vashoma vavo pamunondo, napanzara nedenda, kuitira kuti pakati pendudzi kwavachaenda zvimwe vangarangarira zvinyangadzo zvavo zvavakaita zvose. Ipapo vachaziva kuti ndini Jehovha.”</para>
  <para style="p">
    <verse number="17" style="v"/>Shoko raJehovha rakasvika kwandiri richiti, <verse number="18" style="v"/>“Mwanakomana womunhu, udedere paunenge uchidya zvokudya zvako, uye udedere uye utye paunonwa mvura yako. <verse number="19" style="v"/>Uti kuvanhu venyika, ‘Zvanzi naIshe Jehovha pamusoro pavanogara muJerusarema uye nomunyika yaIsraeri: Vachadya zvokudya zvavo nokufunganya uye vachanwa mvura yavo vaora mwoyo, nokuti nyika yavo ichatorerwa zviri mairi nokuda kwechisimba chaavo vose vanogaramo. <verse number="20" style="v"/>Maguta anogarwa navanhu achava matongo uye nyika ichaparadzwa. Ipapo muchaziva kuti ndini Jehovha.’ ”</para>
  <para style="p">
    <verse number="21" style="v"/>Shoko raJehovha rakasvika kwandiri richiti, <verse number="22" style="v"/>“Mwanakomana womunhu, chirevo ichi chamunacho munyika yaIsraeri ndecheiko chinoti, ‘Mazuva ari kungopera uye zviratidzo zvose zvinongova pasina?’ <verse number="23" style="v"/>Uti kwavari, ‘Zvanzi naIshe Jehovha: Ndichaita kuti chirevo ichi chigume, uye havachazochitauri muIsraeri.’ Uti kwavari, ‘Mazuva aswedera okuti zviratidzo zvose zvizadziswe. <verse number="24" style="v"/>Nokuti hakuchazovazve nezviratidzo zvenhema kana kuvuka kunobata kumeso pakati pavanhu veIsraeri. <verse number="25" style="v"/>Asi ini Jehovha ndichataura zvandichataura, uye zvichazadzisika zvisinganonoki. Nokuti pamazuva enyu, imi imba yokumukira, ndichazadzisa zvose zvandinotaura, ndizvo zvinotaura Ishe Jehovha.’ ”</para>
  <para style="p">
    <verse number="26" style="v"/>Shoko raJehovha rakauya kwandiri richiti, <verse number="27" style="v"/>“Mwanakomana womunhu, imba yaIsraeri iri kuti, ‘Chiratidzo chaanoona ndechamakore mazhinji kubva iye zvino, uye anoprofita zvenguva inouya zviri kure.’</para>
  <para style="p">
    <verse number="28" style="v"/>“Naizvozvo uti kwavari, ‘Zvanzi naIshe Jehovha: Hakuna shoko rangu richanonokazve; zvose zvandinoreva zvichazadzisika, ndizvo zvinotaura Ishe Jehovha.’ ”</para>
  <chapter number="13" style="c"/>
  <para style="s1">Vaprofita Venhema vanopiwa mhosva</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, profita pamusoro pavaprofita vaIsraeri vari kukuprofitirai zvino. Uti kuna avo vanoprofita zvinobva pamurangariro wavo, ‘Inzwai shoko raJehovha! <verse number="3" style="v"/>Zvanzi naIshe Jehovha: Vane nhamo vaprofita mapenzi vanotevera mweya yavo pachavo ivo vasina chavakaona! <verse number="4" style="v"/>Vaprofita venyu, imi vaIsraeri, vakafanana namakava ari pakati pamatongo. <verse number="5" style="v"/>Hamuna kukwira pakakoromoka porusvingo kuti mupagadzirire imba yaIsraeri, kuti igomira yakasimba pahondo pazuva raJehovha. <verse number="6" style="v"/>Zviratidzo zvavo ndezvenhema uye kuvuka kwavo inhema. Ivo vanoti, “Jehovha anoti,” asi Jehovha asina kuvatuma; asi vanotarisira kuti mashoko avo azadzisike. <verse number="7" style="v"/>Hauna kuona zviratidzo zvenhema here uye mukataura nhema pakuvuka pamainge muchiti, “Jehovha anoti,” kunyange zvangu ndisina kutaura?</para>
  <para style="p">
    <verse number="8" style="v"/>“ ‘Naizvozvo, zvanzi naIshe Jehovha: Nokuda kwamashoko enyu enhema nezviratidzo zvenhema ndinokupai mhosva, ndizvo zvinotaura Ishe Jehovha. <verse number="9" style="v"/>Ruoko rwangu rucharwa navaprofita vanoona zviratidzo zvenhema uye vanotaura kuvuka kwenhema. Havangavi pakati pamakurukota avanhu vangu kana kunyorwa muzvinyorwa zveimba yaIsraeri, uye havangapindi munyika yaIsraeri. Ipapo muchaziva kuti ndini Ishe Jehovha.</para>
  <para style="p">
    <verse number="10" style="v"/>“ ‘Nokuda kwokuti vanotsausa vanhu vangu, vachiti, “Rugare,” ipo pasina rugare, uye nokuti pavanovaka rusvingo rwakatetepa vanorupenda nependi chena. <verse number="11" style="v"/>Naizvozvo udza ivavo vanorupenda kuti ruchawa. Mvura ichanaya yakawanda, uye ndichatuma chimvuramabwe chicharova pasi, uye mhepo dzine simba dzichavhuvhuta. <verse number="12" style="v"/>Panoondomoka rusvingo vanhu havazokubvunzi here vachiti, “Iripiko pendi chena yamakarupenda nayo?”</para>
  <para style="p">
    <verse number="13" style="v"/>“ ‘Naizvozvo zvanzi naIshe Jehovha: Muhasha dzangu ndichasunungura mhepo ine simba, uye pakutsamwa kwangu chimvuramabwe nemvura zhinji zvichanaya nokuparadza kunotyisa. <verse number="14" style="v"/>Ndichaparadza rusvingo rwawakapenda nependi chena uye ndicharukoromora ndigorusiya rwati ware ware pasi zvokuti nheyo dzarwo dzichasara dzava pachena. Paruchakoromoka, nemi muchaparadzwa murimo; uye muchaziva kuti ndini Jehovha. <verse number="15" style="v"/>Saka ndichapedzera hasha dzangu parusvingo napamusoro pavaya vairupenda nependi chena. Ndichati kwamuri, “Rusvingo rwaparara uye naivowo vakarupenda nependi chena, <verse number="16" style="v"/>vaya vaprofita veIsraeri vakaprofita pamusoro peJerusarema uye vakaona zviratidzo zvorugare rwaro nyamba kwakanga kusina rugare, ndizvo zvinotaura Ishe Jehovha.” ’</para>
  <para style="p">
    <verse number="17" style="v"/>“Zvino, iwe mwanakomana womunhu, rinzira chiso chako pamusoro pavanasikana vavanhu vako vanoprofita zvinobva mundangariro dzavo. Profita pamusoro pavo, <verse number="18" style="v"/>uti, ‘Zvanzi naIshe Jehovha: Vane nhamo vakadzi vanosonera mazango pamaoko avo uye vanoita zvifukidzo zvemisoro yavo zvemhando dzakasiyana-siyana pakureba vachiitira kuti vateye vanhu nazvo. Ko, imi muchateya upenyu hwavanhu vangu asi muchichengetedza hwenyu here? <verse number="19" style="v"/>Makandisvibisa pakati pavanhu vangu nokuda kwezviyero zvishoma zvebhari namafufu echingwa. Pamakareva nhema kuvanhu vangu, vanoteerera nhema, makauraya vaya vakanga vasingafaniri kufa, mukasiya vakanga vasingafaniri kurarama.</para>
  <para style="p">
    <verse number="20" style="v"/>“ ‘Naizvozvo, zvanzi naIshe Jehovha: Ndinovenga mazango enyu amunoteya nawo vanhu kunge munoteya shiri, zvino ndichaadambura pamaoko enyu; ndichasunungura vanhu vamunoteya seshiri. <verse number="21" style="v"/>Ndichabvarura mavhoiri enyu ndigoponesa vanhu vangu pamaoko enyu, uye havachazovi nyama mumaoko enyu, uye havachazobatwizve nesimba renyu. Ipapo muchaziva kuti ndini Jehovha. <verse number="22" style="v"/>Nokuti makaodza mwoyo yavakarurama nenhema dzenyu, vandakanga ndisina kuchemedza ini, uye nokuti makakurudzira vakaipa kuti varege kutendeuka panzira dzavo dzakaipa nokudaro vaponese mweya yavo, <verse number="23" style="v"/>naizvozvo hamuchazoonizve zviratidzo zvenhema kana kuita zvokuvuka. Ndichaponesa vanhu vangu pamaoko enyu. Ipapo zvino muchaziva kuti ndini Jehovha.’ ”</para>
  <chapter number="14" style="c"/>
  <para style="s1">Vanonamata Zvifananidzo Vanotongwa</para>
  <para style="p">
    <verse number="1" style="v"/>Vamwe vavakuru veIsraeri vakauya kwandiri vakagara pasi pamberi pangu. <verse number="2" style="v"/>Ipapo shoko raJehovha rakasvika kwandiri richiti, <verse number="3" style="v"/>“Mwanakomana womunhu, ava vanhu vakaisa zvifananidzo mumwoyo yavo vakaisa zvigumbuso zvakaipa pamberi pavo. Ndingavatendera kuti vatombondibvunza here? <verse number="4" style="v"/>Naizvozvo taura navo ugovaudza kuti, ‘Zvanzi naIshe Jehovha: Kana muIsraeri upi zvake akaisa zvifananidzo mumwoyo make uye akaisa chigumbuso chakaipa pamberi pake ndokuenda kumuprofita, ini Jehovha ndichamupindura pachangu zvinoenderana nokunamata kwake zvifananidzo zvake zvikuru. <verse number="5" style="v"/>Ndichaita izvi kuti ndibatezve mwoyo yavanhu veIsraeri, ivo vakandisiya vose kuti vatevere zvifananidzo zvavo.’</para>
  <para style="p">
    <verse number="6" style="v"/>“Naizvozvo uti kuimba yeIsraeri, ‘Zvanzi naIshe Jehovha: Tendeukai! Dzokai mufuratire zvifananidzo zvenyu musiye mabasa enyu ose anonyangadza!</para>
  <para style="p">
    <verse number="7" style="v"/>“ ‘Kana muIsraeri upi zvake, kana mutorwa agere muIsraeri, akazvitsaura kubva pandiri akaisa zvifananidzo mumwoyo make uye akaisa chigumbuso chakaipa pamberi pake ndokuenda kumuprofita kunobvunza nezvangu, ini Jehovha ndichamupindura pachangu. <verse number="8" style="v"/>Ndicharinzira chiso changu pamusoro pomunhu uyo kuti ndimurwise uye ndichamuita muenzaniso netsumo. Ndichamubvisa pakati pavanhu vangu. Ipapo muchaziva kuti ndini Jehovha.</para>
  <para style="p">
    <verse number="9" style="v"/>“ ‘Uye kana muprofita akanyengerwa kuti ataure chiprofita, ini Jehovha ndini ndamunyengera, uye ndichatambanudza ruoko rwangu pamusoro pake ndigomuparadza pakati pavanhu veIsraeri. <verse number="10" style="v"/>Vachatakura mhosva yavo ivo, muprofita achava nemhosva zvakangoenzana naiye auya kuzomubvunza. <verse number="11" style="v"/>Ipapo vanhu veIsraeri havangazotsaukizve vachibva kwandiri kana kuzvisvibisazve nezvivi zvavo zvose. Vachava vanhu vangu, uye ini ndichava Mwari wavo, ndizvo zvinotaura Ishe Jehovha.’ ”</para>
  <para style="s1">Kutongwa Kusingapunyukwi</para>
  <para style="p">
    <verse number="12" style="v"/>Shoko raJehovha rakasvika kwandiri richiti, <verse number="13" style="v"/>“Mwanakomana womunhu, kana nyika ikanditadzira nokusatendeka kwayo uye ini ndikatambanudza ruoko rwangu pamusoro payo kuti ndiparadze kugoverwa kwayo zvokudya nokutumira nzara pamusoro payo nokuuraya vanhu vayo nezvipfuwo zvayo, <verse number="14" style="v"/>kunyange dai varume vatatu ava, Noa, Dhanieri naJobho, vaiva mairi vaingogona kuzviponesa ivo pachavo nokuda kwokururama kwavo, ndizvo zvinotaura Ishe Jehovha.</para>
  <para style="p">
    <verse number="15" style="v"/>“Kana dai ndikatumira zvikara munyika imomo, izvo zvikaisiya isina kana mwana uye ikazoparadzwa zvokuti pashayikwe anopfuura nomo nokuda kwezvikara, <verse number="16" style="v"/>zvirokwazvo, noupenyu hwangu, ndizvo zvinotaura Ishe Jehovha, kunyange dai varume vatatu ava vaivamo, havaizogona kuponesa vanakomana vavo kana vanasikana vavo. Ivo chete ndivo vaingopona, asi nyika yaizoparadzwa.</para>
  <para style="p">
    <verse number="17" style="v"/>“Kana dai ndaiuyisa munondo kuzorwisa nyika iyo ndikati, ‘Munondo ngaupfuure nomunyika yose,’ uye ndikauraya vanhu vayo nezvipfuwo zvavo, <verse number="18" style="v"/>zvirokwazvo noupenyu hwangu, ndizvo zvinotaura Ishe Jehovha, kunyange dai varume ava vatatu vaivamo, havaizogona kuponesa vanakomana vavo kana vanasikana vavo. Ivo voga ndivo vaizoponeswa.</para>
  <para style="p">
    <verse number="19" style="v"/>“Kana dai ndikatuma denda munyika ndikadurura hasha dzangu pamusoro payo nokuteura ropa, ndichauraya vanhu vayo nezvipfuwo zvavo, <verse number="20" style="v"/>zvirokwazvo noupenyu hwangu, ndizvo zvinotaura Ishe Jehovha, kunyange dai Noa, naDhanieri naJobho vaivamo, havaigona kuponesa mwanakomana kana mwanasikana. Vaingozviponesa ivo chete nokuda kwokururama kwavo.</para>
  <para style="p">
    <verse number="21" style="v"/>“Nokuti zvanzi naIshe Jehovha: Zvichaipisisa sei kana ndikatuma pamusoro peJerusarema zvinotyisa zvina zvandakatonga, zvinoti munondo, nzara, zvikara nedenda, kuzouraya vanhu varo nezvipfuwo zvaro! <verse number="22" style="v"/>Kunyange zvakadaro hazvo pachava navanosara, vanakomana navanasikana vachabudiswa mairi. Vachauya kwamuri, uye pamunoona tsika dzavo namabasa avo, muchanyaradzwa pamusoro penjodzi yandakauyisa pamusoro peJerusarema, njodzi dzose dzandakauyisa pairi. <verse number="23" style="v"/>Muchanyaradzwa pamunoona tsika dzavo namabasa avo, nokuti muchaziva kuti hapana chandakaita mariri pasina chikonzero, ndizvo zvinotaura Ishe Jehovha.”</para>
  <chapter number="15" style="c"/>
  <para style="s1">Jerusarema, muzambiringa usina maturo</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, muti womuzambiringa uri nani kupfuura davi romuti zvawo musango neiko? <verse number="3" style="v"/>Ko, pane danda rakambotorwa pauri here kuti rigadziriswe chimwe chinhu chine basa? Ko, vanhu vangaita hoko nawo kuti vanhu vaturike zvinhu ipapo here? <verse number="4" style="v"/>Uye shure kwokunge wakandwa mumoto sehuni uye moto ndokuupisa mativi ose ari maviri uye ndokusviba pakati, zvino uchabatsira chinhu here? <verse number="5" style="v"/>Kana wanga usingabatsiri chinhu uchiri wakakwana, uchagobatsireiko kana moto waupisa uye wasviba?</para>
  <para style="p">
    <verse number="6" style="v"/>“Naizvozvo zvanzi naIshe Jehovha: Sezvo ndakaisa miti yemizambiringa pakati pemiti yesango sehuni dzomoto, ndizvo zvandichaita kuvanhu vagere muJerusarema. <verse number="7" style="v"/>Ndicharinzira chiso changu kwavari kuti ndivarwise. Kunyange zvavo vakabuda mumoto, moto uchavaparadza. Uye pandinorinzira chiso changu kwavari kuti ndivarwise muchaziva kuti ndini Jehovha. <verse number="8" style="v"/>Ndichaparadza nyika nokuti vakanga vasina kutendeka, ndizvo zvinotaura Ishe Jehovha.”</para>
  <chapter number="16" style="c"/>
  <para style="s1">Kufananidzirwa kwoKusatendeka kweJerusarema</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, tsiura Jerusarema pamwe chete nezvinyangadzo zvaro <verse number="3" style="v"/>uti, ‘Zvanzi naIshe Jehovha kuJerusarema: Madzitateguru ako nokwaakaberekerwa ndiko kunyika yeKenani; baba vako vakanga vari muAmori uye mai vako vakanga vari muHiti. <verse number="4" style="v"/>Pazuva rawakaberekwa rukuvhute rwako haruna kugurwa, uye hauna kushambidzwa nemvura kuti uchene, uye hauna kutongokwizwa nomunyu kana kuputirwa mumucheka. <verse number="5" style="v"/>Hakuna munhu akakunzwira tsitsi kana kuva nengoni newe kuti akuitire chinhu chimwe chezvinhu izvi. Asi, wakarasirwa kusango, nokuti musi wawakaberekwa iwe wakashorwa.</para>
  <para style="p">
    <verse number="6" style="v"/>“ ‘Ipapo ndakapfuura napo ndikakuona uchipfakanyika uri muropa rako, uye pawakanga uvete ipapo uri muropa rako, ndakati kwauri, “Rarama!” <verse number="7" style="v"/>Ndakakuita kuti ukure somuti wesango. Wakakura ukanyatsoumbika ukava ukomba hwakaisvonaka. Mazamu ako akakura nebvudzi rako rikakura, iyewe wakanga wakashama usina chinhu.</para>
  <para style="p">
    <verse number="8" style="v"/>“ ‘Shure kwaizvozvo, ndakapfuura nepauri, uye pandakatarira pauri ndakaona kuti wakanga wakura pane zvorudo, ndikawarira rutivi rwenguo yangu pamusoro pako ndokukufukidza pakushama kwako. Ndakakupikira ndikaita sungano newe, ndizvo zvinotaura Ishe Jehovha, iwe ukava wangu.</para>
  <para style="p">
    <verse number="9" style="v"/>“ ‘Ndakakushambidza nemvura uye ndikakugeza kubvisa ropa rako, ndokukuzodza mafuta. <verse number="10" style="v"/>Ndakakufukidza nezvakarukwa zvakanaka ndikakupfekedza shangu dzamatehwe. <verse number="11" style="v"/>Ndakakufukidza nomucheka wakaisvonaka ndikakufukidza mucheka uno murango unokosha. Ndakakushongedza noukomba: ndikaisa zvishongo zvomumaoko nouketani pamutsipa wako, <verse number="12" style="v"/>uye ndakaisa mhete pamhuno yako, nemhete panzeve dzako uye nekorona yakanaka pamusoro wako. <verse number="13" style="v"/>Saka wakashongedzwa negoridhe nesirivha; nguo dzako dzaiva dzomucheka wakaisvonaka uye mucheka womutengo mukuru nomucheka wakarukwa. Zvokudya zvako zvaiva zvoupfu hwakatsetseka, nouchi namafuta omuorivhi. Wakabva wanaka chose ukasimukira kusvikira wava mambokadzi. <verse number="14" style="v"/>Mukurumbira wokunaka kwako wakapararira pakati pendudzi, nokuti kubwinya kwandakaisa pamusoro pako kwakaita kuti kunaka kwako kuve kwangu, ndizvo zvinotaura Ishe Jehovha.</para>
  <para style="p">
    <verse number="15" style="v"/>“ ‘Asi iwe wakavimba norunako rwako ukashandisa mbiri yako kuti uve chifeve. Wakazadza munhu wose akapfuura napauri noufeve uye nokuda kworunako rwako ukava wake. <verse number="16" style="v"/>Wakatora dzimwe nhumbi dzako ukashongedza nzvimbo dzakakwirira, kwawakaramba uchiitira ufeve hwako. Zvinhu zvakadaro hazvifaniri kuitika uye hazvifaniri kutomboitwa. <verse number="17" style="v"/>Wakatorazve ukomba hwezvishongo zvakaisvonaka zvandakakupa, ukomba hwakaitwa negoridhe nesirivha, uye ukazviitira zvifananidzo zvechirume ndokuita ufeve nazvo. <verse number="18" style="v"/>Uye wakatora nguo dzako dzakarukwa kuti ufukidze zvifananidzo, uye ukapira mafuta angu ezvinonhuhwira pamberi pazvo. <verse number="19" style="v"/>Uyezve zvokudya zvandakakupa, upfu hwakatsetseka, mafuta omuorivhi nouchi zvandakakupa kuti udye, wakazvipira sezvinonhuhwira pamberi pazvo. Izvozvo ndizvo zvakaitika, ndizvo zvinotaura Ishe Jehovha.</para>
  <para style="p">
    <verse number="20" style="v"/>“ ‘Uye wakatora vanakomana navanasikana vawakaberekera ini ukavabayira sezvokudya kuzvifananidzo. Ko, ufeve hwako hwakanga husina kuringana here? <verse number="21" style="v"/>Wakauraya vana vangu ukavabayira kuzvifananidzo. <verse number="22" style="v"/>Mumabasa ako ose anonyangadza hauna kurangarira mazuva ouduku hwako, pawakanga usina kupfeka usina chinhu, uchikava-kava uri muropa rako.</para>
  <para style="p">
    <verse number="23" style="v"/>“ ‘Nhamo! Une nhamo iwe, ndizvo zvinotaura Ishe Jehovha. Pamusoro pokumwe kuipa kwako kwose, <verse number="24" style="v"/>wakazvivakira nzvimbo yakakwirira ukazviitira shongwe refu pazvivara zvose zvomusha. <verse number="25" style="v"/>Wakavaka shongwe dzako refu panotangira nzira dzose dzomumusha ndokuderedza runako rwako, uchipira muviri wako nokuwanza kupata kwako kuna ani zvake aipfuura napauri. <verse number="26" style="v"/>Wakaita ufeve navaIjipita, vawakavakidzana navo ivo vazere noruchiva, ukamutsa kutsamwa kwangu, nokuwanda kwokupata kwako. <verse number="27" style="v"/>Saka ndakatambanudza ruoko rwangu kuti ndikurwise ndikatapudza nyika yako; ndikakuisa pasi pokukara kwavavengi vako, vanasikana vavaFiristia, ivo vakavhundutswa namafambiro ako. <verse number="28" style="v"/>Wakaitazve ufeve navaAsiria, nokuti wakanga usingagoni kuguta; kunyange shure kwaizvozvo hauna kumbogutsikana nazvo. <verse number="29" style="v"/>Ipapo wakawanza kupata kwako kuti kubatanidzire Bhabhironi, nyika yavashambadziri, asi kunyange naizvozvi hauna kugutsikana.</para>
  <para style="p">
    <verse number="30" style="v"/>“ ‘Unoshayiwa simba sei, ndizvo zvinotaura Ishe Jehovha, paunoita zvinhu izvi zvose, zvinoitwa nechifeve chisinganyari. <verse number="31" style="v"/>Pawakavaka nzvimbo dzakakwirira pamavambo enzira dzose dzomumusha ndokuzviitira shongwe refu pazvivara zvose, wakanga usingaiti sechifeve, nokuti wakashora muripo.</para>
  <para style="p">
    <verse number="32" style="v"/>“ ‘Iwe chifeve chomukadzi! Unoshuva vatorwa kupinda murume wako! <verse number="33" style="v"/>Chifeve chimwe nechimwe chinogamuchira muripo, asi iwe unopa zvipo kuvadiwa vako vose, nokuvafufura kuti vauye kwauri vachibva kwose kwose nokuda kwokupata kwako kusina unhu. <verse number="34" style="v"/>Saka iwe wakasiyana navamwe pakufeva kwako; hakuna anokumhanyira nokuda kwokupata kwako. Iwe wakasiyana chose, nokuti ndiwe unopa muripo uye iwe hauna chaunopiwa.</para>
  <para style="p">
    <verse number="35" style="v"/>“ ‘Naizvozvo, iwe chifeve, chinzwa shoko raJehovha! <verse number="36" style="v"/>Zvanzi naIshe Jehovha: Nokuda kwokuti wakadurura pfuma yako nokufukura kusasimira kwako mukupata kwako navadiwa vako, uye nokuda kwezvifananidzo zvako zvose zvinonyangadza, uye nokuda kwokuti wakavapa ropa ravana vako, <verse number="37" style="v"/>Naizvozvo ndichaunganidza vadiwa vako vose, vawaifara navo, vaya vawaida navaya vawaivenga. Ndichavaunganidza kubva kwose kwose kuti vakurwise uye ndichakufukura pamberi pavo uye vachaona kusasimira kwako kwose. <verse number="38" style="v"/>Ndichakutonga nomutongo wavakadzi vanoita ufeve navanoteura ropa; ndichauyisa pamusoro pako ropa rokutsiva kwehasha dzangu negodo rokutsamwa kwangu. <verse number="39" style="v"/>Ipapo ndichakuisa mumaoko avadiwa vako, uye vachakoromora nzvimbo dzako dzakakwirira vagoparadza shongwe dzako refu. Vachakubvisa nguo dzako vagotora ukomba hwako hwakanaka vagokusiya usina kupfeka wakashama. <verse number="40" style="v"/>Vachauya nemhomho yavanhu kuti izokurwisa, vachakutema namabwe nokukubvamburanya neminondo yavo. <verse number="41" style="v"/>Vachapisa dzimba dzako nokukuranga pamberi pavakadzi vazhinji. Ndichagumisa ufeve hwako, uye hauchazoripirizve vadiwa vako. <verse number="42" style="v"/>Ipapo hasha dzangu pamusoro pako dzichaserera uye godo rokutsamwa kwangu richabva kwauri; ndichadzikama uye handingatsamwizve.</para>
  <para style="p">
    <verse number="43" style="v"/>“ ‘Nokuti hauna kurangarira mazuva ouduku hwako asi wakanditsamwisa nezvinhu zvose izvi, zvirokwazvo ndichauyisa pamusoro pako zvawakaita, ndizvo zvinotaura Ishe Jehovha. Ko, hauna kuwedzera unzenza pane mamwe mabasa ako ose anonyangadza here?</para>
  <para style="p">
    <verse number="44" style="v"/>“ ‘Munhu wose achataura tsumo achareva tsumo iyi pamusoro pako: “Sezvakaita mai ndizvo zvakaita mwanasikana.” <verse number="45" style="v"/>Iwe uri mwanasikana chaiye wamai vako, vakashora murume wavo navana vavo; uye uri mununʼuna chaiye wamadzikoma ako, akashora varume vavo navana vavo. Mai vako vakanga vari muHiti uye baba vako vari muAmori. <verse number="46" style="v"/>Mukoma wako akanga ari Samaria, akanga achigara kumusoro kwako navanasikana vake; uye mununʼuna wako, akanga achigara kurutivi rwezasi kwako navanasikana vake, akanga ari Sodhomu. <verse number="47" style="v"/>Hauna kungofamba nenzira dzavo chete nokutevedzera zvinonyangadza zvavo, asi iwe munzira dzako dzose wakakurumidza kuva wakashata chose kupfuura ivo. <verse number="48" style="v"/>Zvirokwazvo noupenyu hwangu, ndizvo zvinotaura Ishe Jehovha, mununʼuna wako Sodhomu navanasikana vake havana kumboita zvawakaita iwe nezvakaitwa navanasikana vako.</para>
  <para style="p">
    <verse number="49" style="v"/>“ ‘Zvino ichi ndicho chaiva chivi chomununʼuna wako Sodhomu: Iye navanasikana vake, vaizvikudza vaidyisa uye vaiva vasina hanya; havana kubatsira varombo navanoshayiwa. <verse number="50" style="v"/>Vakanga vana manyawi uye vaiita zvinhu zvinonyangadza pamberi pangu. Naizvozvo ndakavarasa sezvamunoona. <verse number="51" style="v"/>Samaria harina kuita hafu yezvivi zvawakaita iwe. Iwe wakaita zvinhu zvinonyangadza kupfuura zvavakaita ivo, uye wakaita kuti vanunʼuna vako vange vakarurama nokuda kwezvinhu izvi zvawakaita iwe. <verse number="52" style="v"/>Takura kunyadziswa kwako iwe, nokuti wakavigira mununʼuna wako kururamisirwa. Nokuti zvivi zvako zvakanga zvichinyadzisa chose kupinda zvavo, ivo vanoratidzika kunge vakarurama kupfuura iwe. Saka zvino, chinyara uye zvitakurire nyadzi dzako, nokuti wakaita kuti mununʼuna wako ave akarurama.</para>
  <para style="p">
    <verse number="53" style="v"/>“ ‘Kunyange zvakadaro hazvo, ndichadzosazve pfuma yeSodhomu navanasikana varo neyeSamaria navanasikana varo, uye pfuma yako pamwe chete navo, <verse number="54" style="v"/>kuitira kuti ugotakura nyadzi dzako ugonyara pane zvose zvawakaita uchivanyaradza. <verse number="55" style="v"/>Uye vanunʼuna vako, ivo Sodhomu navanasikana vake neSamaria navanasikana vake, uye iwe navanasikana vako muchadzokera pane zvavaiva kare. <verse number="56" style="v"/>Haungazomborevi nezvomununʼuna wako Sodhomu pazuva rokuzvikudza kwako, <verse number="57" style="v"/>kuipa kwako kusati kwafukurwa. Kunyange zvino, uri kusekwa izvozvi navanasikana veEdhomu navavakidzani varo vose, uye vanasikana veFiristia, navose vakakupoteredza vanokushora. <verse number="58" style="v"/>Uchazvitakurira zvibereko zvounzenza hwako namabasa ako anonyangadza, ndizvo zvinotaura Jehovha.</para>
  <para style="p">
    <verse number="59" style="v"/>“ ‘Zvanzi naIshe Jehovha: Ndichakuitira zvakakufanira, nokuti wakazvidza mhiko dzangu nokuputsa sungano yangu. <verse number="60" style="v"/>Asi hazvo ndicharangarira sungano yandakaita newe pamazuva ouduku hwako, ndigosimbisa sungano isingaperi newe. <verse number="61" style="v"/>Ipapo ucharangarira nzira dzako ugonyora paunogamuchira vanunʼuna vako, vose vakuru kwauri uye navaduku kwauriwo. Ndichavapa kwauri savanasikana, asi kwete nokuda kwesungano yangu newe. <verse number="62" style="v"/>Saka ndichasimbisa sungano yangu newe, uye uchaziva kuti ndini Jehovha. <verse number="63" style="v"/>Ipapo, kana ndayanana newe pane zvose zvawakaita, ucharangarira ugonyara uye ugozorega kushamisa muromo wako nokuda kwokuninipiswa kwako, ndizvo zvinotaura Ishe Jehovha.’ ”</para>
  <chapter number="17" style="c"/>
  <para style="s1">Makondo Maviri noMuzambiringa</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, misa chinofananidzira utaurire imba yaIsraeri mufananidzo. <verse number="3" style="v"/>Uti kwavari, ‘Zvanzi naIshe Jehovha: Gondo guru rina mapapiro ane simba, rina manhenga marefu uye rizere namambava ana mavara mavara rakasvika kuRebhanoni. Rakabata musoro womusidhari, <verse number="4" style="v"/>rikagura davi rokumusoro-soro rikaenda naro kure kunyika yavashambadziri, rikandorisima muguta ravatengesi.</para>
  <para style="p">
    <verse number="5" style="v"/>“ ‘Rakatora dzimwe mbeu dzenyika yenyu rikadzikavira muvhu rakaorera. Rakadzisima somuti womukonachando parutivi rwemvura zhinji, <verse number="6" style="v"/>ikatungira ikava muzambiringa mupfupi unotandira. Matavi awo akadzoka akananga kwariri, asi midzi yawo yakaramba iri pasi pawo. Saka wakabva wava muzambiringa ukabudisa matavi uye ukatungira mashizha pamatavi.</para>
  <para style="p">
    <verse number="7" style="v"/>“ ‘Asi kwakanga kune rimwe gondo guru rakanga rina mapapiro ane simba guru uye rizere namambava. Zvino muzambiringa wakatandavadza midzi yawo yakananga kwariri kubva pamunda pawakanga wasimwa ukatambanudza matavi awo kwariri kuti uwane mvura. <verse number="8" style="v"/>Wakanga wasimwa pavhu rakaorera pedyo nemvura zhinji kuti ubudise matavi, ubereke michero, ugova muzambiringa unoyevedza.’</para>
  <para style="p">
    <verse number="9" style="v"/>“Uti kwavari, ‘Zvanzi naIshe Jehovha: Muti uyu uchakura here? Hauchazodzurwi ukadimurirwa muchero wawo kuti uome here? Mashizha awo matsva ose achangobukira achaoma. Hakuzombotsvakwi ruoko rune simba kana vanhu vazhinji kuti udzurwe nemidzi yawo. <verse number="10" style="v"/>Kunyange dai ukasimwazve, uchararama here? Haungazoomi chose here kana mhepo yokumabvazuva ikaurova, ukaoma mumunda mawakamera?’ ”</para>
  <para style="p">
    <verse number="11" style="v"/>Ipapo shoko raJehovha rakasvika kwandiri richiti, <verse number="12" style="v"/>“Uti kuimba iyi inondimukira, ‘Hamuzivi here kuti zvinhu izvi zvinorevei?’ Uti kwavari, ‘Mambo weBhabhironi akaenda kuJerusarema akandotorako mambo waro namakurukota aro, akadzokera navo kuBhabhironi. <verse number="13" style="v"/>Ipapo akatora mumwe weimba youmambo ndokuita chibvumirano naye, akamuisa pasi pemhiko. Akatorawo varume vaitungamirira nyika iyo, <verse number="14" style="v"/>kuitira kuti umambo huderere, husingazogoni kumukazve, huchingovapo chete nokuchengeta chibvumirano chake. <verse number="15" style="v"/>Asi mambo akamupandukira nokutuma nhume dzake kuIjipiti kundotorako mabhiza nehondo huru. Achabudirira here? Ko, iye anoita zvinhu zvakadaro angapunyuka here? Achaputsa chibvumirano akazopunyuka here?</para>
  <para style="p">
    <verse number="16" style="v"/>“ ‘Zvirokwazvo noupenyu hwangu, ndizvo zvinotaura Ishe Jehovha, iye achafira muBhabhironi, munyika yamambo akamugadza pachigaro choushe, ane mhiko yaakazvidza uye ane chibvumirano chaakaputsa. <verse number="17" style="v"/>Faro nehondo yake ine simba neboka rake guru hazvingazombomubatsiri muhondo, kana vakavaka mirwi kana nhare dzokuparadza vanhu vazhinji. <verse number="18" style="v"/>Akashora mhiko nokuputsa kwaakaita sungano. Nokuti akanga aisa ruoko rwake pakupika uku ndokuzoita zvinhu zvose izvi, haangapunyuki.</para>
  <para style="p">
    <verse number="19" style="v"/>“ ‘Naizvozvo zvanzi naIshe Jehovha: Zvirokwazvo noupenyu hwangu, ndichauyisa pamusoro pake mhiko yangu yaakazvidza uye nesungano yangu yaakaputsa. <verse number="20" style="v"/>Ndichamuteya nomumbure wangu, uye achabatwa nomusungo wangu. Ndichamuuyisa kuBhabhironi ndigomutongerako nokuti akanga asina kutendeka kwandiri. <verse number="21" style="v"/>Mauto ake ose anotiza achaurayiwa nomunondo, uye vakasara vavo vachaparadzirwa kunobva mhepo dzose. Ipapo uchaziva kuti ndini Jehovha ndazvitaura.</para>
  <para style="p">
    <verse number="22" style="v"/>“ ‘Zvanzi naIshe Jehovha: Ini iyeni ndichatora bukira rinobva pamusoro chaipo pomusidhari ndigorisima; ndichavhuna davi nyoro kubva pabukira rapamusoro-soro ndigorisima pamusoro pegomo refu rakakwirira. <verse number="23" style="v"/>Pamusoro-soro pamakomo eIsraeri ndipo pandicharisima; richabudisa matavi rigobereka muchero rigova musidhari unoyevedza. Shiri dzemhando dzose dzicharukira matendere adzo pauri; dzichawana ugaro pamumvuri wamatavi awo. <verse number="24" style="v"/>Miti yose yomusango ichaziva kuti ini Jehovha ndinodzikisa miti yakareba uye ndinoita kuti miti mipfupi irebe. Ndinoomesa muti munyoro uye ndinoita kuti muti wakaoma ukure.</para>
  <para style="p">“ ‘Ini Jehovha ndazvitaura, uye ndichazviita.’ ”</para>
  <chapter number="18" style="c"/>
  <para style="s1">Mweya unotadza uchafa</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Munoreveiko vanhu imi zvamunodzokorora tsumo iyi pamusoro penyika yeIsraeri, muchiti,</para>
  <para style="q1">“ ‘Madzibaba akadya mazambiringa anovava,</para>
  <para style="q2">meno avana akaita ugugu’?</para>
  <para style="p">
    <verse number="3" style="v"/>“Zvirokwazvo noupenyu hwangu, ndizvo zvinotaura Jehovha, hamuchazodzokororizve tsumo iyi muIsraeri. <verse number="4" style="v"/>Nokuti mweya mupenyu mumwe nomumwe ndowangu, baba pamwe chete nomwanakomana vose saizvozvo ndevangu. Mweya unotadza ndiwo uchafa.</para>
  <para style="q1">
    <verse number="5" style="v"/>“Ngatiti pane munhu akarurama</para>
  <para style="q2">anoita zvinhu nokururamisira uye nokururama.</para>
  <para style="q1">
    <verse number="6" style="v"/>Haadyiri pashongwe dzezvifananidzo mumakomo</para>
  <para style="q2">kana kutarira kuzvifananidzo zveimba yaIsraeri.</para>
  <para style="q1">Haasvibisi mukadzi womuvakidzani wake,</para>
  <para style="q2">kana kuvata nomukadzi ari kumwedzi.</para>
  <para style="q1">
    <verse number="7" style="v"/>Haamanikidzi mumwe munhu,</para>
  <para style="q2">asi anodzorera rubatso rwaakatora pachikwereti.</para>
  <para style="q1">Haaiti zvougororo,</para>
  <para style="q2">asi anopa zvokudya zvake kune vane nzara</para>
  <para style="q2">uye anopfekedza vakashama.</para>
  <para style="q1">
    <verse number="8" style="v"/>Haarevi chimbadzo paanokweretesa</para>
  <para style="q2">kana kutora mhindu yakakurisa.</para>
  <para style="q1">Anodzivisa ruoko rwake kuita zvakaipa,</para>
  <para style="q2">uye anotonga zvakarurama pakati pomunhu nomunhu.</para>
  <para style="q1">
    <verse number="9" style="v"/>Anotevera mitemo yangu,</para>
  <para style="q2">uye akatendeka pakuchengeta mirayiro yangu.</para>
  <para style="q1">Munhu uyo akarurama;</para>
  <para style="q2">zvirokwazvo achararama,</para>
  <para style="q4">ndizvo zvinotaura Ishe Jehovha.</para>
  <para style="p">
    <verse number="10" style="v"/>“Ngatiti ane mwanakomana anoita zvechisimba, anoteura ropa kana chimwe chezvinhu izvi <verse number="11" style="v"/>(kunyange baba vake vasina kumboita chimwe chazvo):</para>
  <para style="q1">“Anodya pashongwe dzezvifananidzo mumakomo.</para>
  <para style="q1">Anochinya mukadzi womuvakidzani wake.</para>
  <para style="q1">
    <verse number="12" style="v"/>Anomanikidza varombo navanoshayiwa.</para>
  <para style="q1">Anoita zvougororo.</para>
  <para style="q1">Haadzoreri zvaakakwereta.</para>
  <para style="q1">Anotarisira kuzvifananidzo.</para>
  <para style="q1">Anoita zvinonyangadza.</para>
  <para style="q1">
    <verse number="13" style="v"/>Anokweretesa achireva chimbadzo uye anotora mhindu yakakura.</para>
  <para style="m">Munhu akadaro achararama here? Kwete, haangararami! Nokuda kwokuti akaita zvinhu izvi zvinonyangadza, achafa, zvirokwazvo, uye ropa rake richava pamusoro pake.</para>
  <para style="p">
    <verse number="14" style="v"/>“Asi ngatimboti, mwanakomana uyu ane mwanakomana anoona zvivi zvose zvinoitwa nababa vake, uye kunyange achivaona, haaiti zvinhu zvakadai:</para>
  <para style="q1">
    <verse number="15" style="v"/>“Haadyi pashongwe dzamakomo</para>
  <para style="q2">kana kutarisira kuzvifananidzo zveimba yaIsraeri.</para>
  <para style="q1">Haachinyi mukadzi womuvakidzani wake.</para>
  <para style="q1">
    <verse number="16" style="v"/>Haamanikidzi munhu upi zvake</para>
  <para style="q2">kana kureva rubatso pachikwereti.</para>
  <para style="q1">Haaiti ugororo,</para>
  <para style="q2">asi anopa zvokudya zvake kuna vaya vane nzara,</para>
  <para style="q2">uye anopfekedza vanoshaya zvipfeko.</para>
  <para style="q1">
    <verse number="17" style="v"/>Anodzivisa ruoko rwake kutadza</para>
  <para style="q2">uye haarevi chimbadzo kana mhindu yakakura.</para>
  <para style="q1">Anochengeta mirayiro yangu nokutevera mitemo yangu.</para>
  <para style="m">Haangafi nokuda kwechivi chababa vake; zvirokwazvo achararama. <verse number="18" style="v"/>Asi baba vake vachafa nokuda kwechivi chavo, nokuti vaiita zvinhu nokumanikidza, vakapamba mununʼuna wavo uye vakaita zvakaipa pakati pavanhu vavo.</para>
  <para style="p">
    <verse number="19" style="v"/>“Kunyange zvakadaro munobvunza muchiti, ‘Mwanakomana anoregereiko kuva nemhosva yezvakaipa zvababa vake?’ Sezvo mwanakomana akaita nokururamisira uye nokururama uye kuti akanga akangwaririra kuchengeta mitemo yangu, iye achararama zvirokwazvo. <verse number="20" style="v"/>Mweya unotadza ndiwo uchafa. Mwanakomana haangagovani nababa vake pamhosva yavo, uye baba havangagovani mhosva yavo nomwanakomana. Kururama kwowakarurama kuchava pamusoro pake, uye kuipa kwowakaipa kuchava pamusoro powakaipa.</para>
  <para style="p">
    <verse number="21" style="v"/>“Asi kana akaipa akatendeuka kubva pazvivi zvaakaita uye akachengeta mitemo yangu, akaita nokururamisira uye nokururama, zvirokwazvo achararama; haangafi zvirokwazvo. <verse number="22" style="v"/>Kudarika kwake kwose kwaakaita hakungarangarirwi. Nokuda kwezvinhu zvakarurama zvaakaita, iye achararama. <verse number="23" style="v"/>Ko, ndingafarira rufu rwowakaipa here? Ndizvo zvinotaura Ishe Jehovha. Asi handifari here pavanotendeuka kubva panzira dzavo kuti vararame?</para>
  <para style="p">
    <verse number="24" style="v"/>“Asi kana munhu akarurama akatsauka pakururama kwake akaita chivi uye akaitawo zvinonyangadza zvinoitwa nomunhu akaipa, angararama here? Zvakarurama zvaakaita hazvizorangarirwi. Nokuda kwemhosva yokusatendeuka kwaanako uye nokuda kwezvivi zvaakaita, iye achafa zvirokwazvo.</para>
  <para style="p">
    <verse number="25" style="v"/>“Asi munoti, ‘Nzira yaJehovha haina kururama.’ Haiwa imi imba yaIsraeri: Nzira yangu haina kururama here? Ko, hadzisi nzira dzenyu imi dzisakarurama here? <verse number="26" style="v"/>Kana munhu akarurama akatsauka akaita chivi, achafa nokuda kwechivi chake; nokuda kwechivi chaakaita achafa. <verse number="27" style="v"/>Asi kana munhu akaipa akadzoka pane zvakaipa zvake zvaakaita akaita zvakarurama nokururamisira, achaponesa mweya wake. <verse number="28" style="v"/>Nokuti anorangarira kudarika kwake kwose kwaakaita uye anotendeuka kubva panzira dzake, zvirokwazvo achararama; haangafi. <verse number="29" style="v"/>Asi imba yaIsraeri inoti, ‘Nzira yaJehovha haina kururama.’ Nzira dzangu hadzina kururama here, imi imba yaIsraeri? Ko, hadzisi nzira dzenyu dzisakarurama here?</para>
  <para style="p">
    <verse number="30" style="v"/>“Naizvozvo, imi imba yaIsraeri, ndichakutongai, mumwe nomumwe zvakafanira nzira dzake, ndizvo zvinotaura Ishe Jehovha. Tendeukai! Dzokai pakudarika kwenyu kwose; ipapo chivi hachingakuwisirei pasi. <verse number="31" style="v"/>Rasai kudarika kwenyu kwamakaita, mufuke mwoyo mutsva nomweya mutsva. Ko, muchafirei, imi imba yaIsraeri? <verse number="32" style="v"/>Nokuti handifariri rufu rwomunhu upi zvake, ndizvo zvinotaura Ishe Jehovha. Tendeukai murarame!</para>
  <chapter number="19" style="c"/>
  <para style="s1">Kuchema pamusoro paMachinda eIsraeri</para>
  <para style="p">
    <verse number="1" style="v"/>“Chema pamusoro pamachinda eIsraeri <verse number="2" style="v"/>uti:</para>
  <para style="q1">“ ‘Mai vako vaiva shumbakadzi yakadii</para>
  <para style="q2">pakati peshumba!</para>
  <para style="q1">Yaivata pasi pakati peshumba duku</para>
  <para style="q2">uye yairera vana vayo.</para>
  <para style="q1">
    <verse number="3" style="v"/>Yakarera mumwe mwana wayo,</para>
  <para style="q2">ikava shumba yakasimba.</para>
  <para style="q1">Yakadzidza kubvambura nyama,</para>
  <para style="q2">uye yaidya vanhu.</para>
  <para style="q1">
    <verse number="4" style="v"/>Ndudzi dzakanzwa nezvayo,</para>
  <para style="q2">dzikaibata muhunza yadzo.</para>
  <para style="q1">Vakaenda nayo nezvikokovono</para>
  <para style="q2">kunyika yeIjipiti.</para>
  <para style="b"/>
  <para style="q1">
    <verse number="5" style="v"/>“ ‘Yakati ichiona kuti tariro yayo haina kuzadziswa,</para>
  <para style="q2">yarasikirwa nezvayakanga yakatarisira,</para>
  <para style="q1">yakatora mumwe wevana vayo</para>
  <para style="q2">ndokumuita shumba yakasimba.</para>
  <para style="q1">
    <verse number="6" style="v"/>Yakafamba ichinyahwaira pakati peshumba,</para>
  <para style="q2">nokuti yakanga yava shumba ine simba zvino.</para>
  <para style="q1">Yakadzidza kubvambura chayabata</para>
  <para style="q2">uye yaidya vanhu.</para>
  <para style="q1">
    <verse number="7" style="v"/>Yakakoromora nhare dzavo</para>
  <para style="q2">uye ikaparadza maguta avo.</para>
  <para style="q1">Nyika navose vaivamo</para>
  <para style="q2">vakavhundutswa nokuomba kwayo.</para>
  <para style="q1">
    <verse number="8" style="v"/>Ipapo ndudzi dzakarwisana nayo,</para>
  <para style="q2">vaya vaibva kumatunhu akapoteredza.</para>
  <para style="q1">Vakaikandira mambure,</para>
  <para style="q2">iyo ndokubatwa muhunza yavo.</para>
  <para style="q1">
    <verse number="9" style="v"/>Vakaipinza muchizarira nezvikokovono</para>
  <para style="q2">vakandoiisa kuna mambo weBhabhironi.</para>
  <para style="q1">Vakaiisa mutorongo,</para>
  <para style="q2">saka kuomba kwayo hakuna kuzonzwikwazve</para>
  <para style="q2">pamakomo aIsraeri.</para>
  <para style="b"/>
  <para style="q1">
    <verse number="10" style="v"/>“ ‘Mai vako vakanga vakaita somuzambiringa mumunda wako wemizambiringa,</para>
  <para style="q2">wakasimwa pane mvura;</para>
  <para style="q1">wakanga une zvibereko uye uzere namatavi</para>
  <para style="q2">nokuda kwemvura zhinji.</para>
  <para style="q1">
    <verse number="11" style="v"/>Matavi awo akanga akasimba,</para>
  <para style="q2">akanakira kuva tsvimbo yomutongi.</para>
  <para style="q1">Wakanga wakareba kwazvo</para>
  <para style="q2">pamusoro pamatavi makobvu akapfumvutira,</para>
  <para style="q1">waionekera kumusoro-soro nokuda kwourefu hwawo,</para>
  <para style="q2">uye nokuda kwamatavi awo mazhinji.</para>
  <para style="q1">
    <verse number="12" style="v"/>Asi wakadzurwa nehasha</para>
  <para style="q2">ndokukandwa pasi.</para>
  <para style="q1">Mhepo yokumabvazuva yakauomesa,</para>
  <para style="q2">ukazunzwa michero yawo;</para>
  <para style="q1">matavi awo akasimba akaoma,</para>
  <para style="q2">uye moto ukaapisa.</para>
  <para style="q1">
    <verse number="13" style="v"/>Zvino wakasimwa mugwenga,</para>
  <para style="q2">munyika yakaoma ine nyota.</para>
  <para style="q1">
    <verse number="14" style="v"/>Moto wakapambira uchibva kune rimwe davi rawo guru</para>
  <para style="q2">ndokupisa michero yawo.</para>
  <para style="q1">Hapana davi rakasimba rakasara pauri</para>
  <para style="q2">rakanakira kuva tsvimbo yomutongi.’</para>
  <para style="m">Uku kuchema uye kunofanira kushandiswa pakuchema.”</para>
  <chapter number="20" style="c"/>
  <para style="s1">Israeri yokumukira</para>
  <para style="p">
    <verse number="1" style="v"/>Mugore rechinomwe, nomwedzi wechishanu pazuva regumi, vamwe vavakuru vavaIsraeri vakauya kuzobvunza Jehovha, vakagara pasi pamberi pangu.</para>
  <para style="p">
    <verse number="2" style="v"/>Ipapo shoko raJehovha rakasvika kwandiri richiti, <verse number="3" style="v"/>“Mwanakomana womunhu, taura kuvakuru veIsraeri uti kwavari, ‘Zvanzi naIshe Jehovha: Mauya kuzondibvunza ini here? Zvirokwazvo noupenyu hwangu, handisi kuzobvuma kuti mundibvunze imi, ndizvo zvinotaura Ishe Jehovha.’</para>
  <para style="p">
    <verse number="4" style="v"/>“Ungavatonga here? Ungavatonga here, iwe mwanakomana womunhu? Zvino chivazivisa mabasa anonyangadza amadzibaba avo, <verse number="5" style="v"/>uti kwavari, ‘Zvanzi naIshe Jehovha: Pazuva randakasarudza Israeri, ndakapika ndakasimudzira ruoko kuzvizvarwa zveimba yaJakobho ndikazviratidza kwavari muIjipiti. Ndakasimudza ruoko rwangu, ndikati kwavari, “Ndini Jehovha Mwari wenyu.” <verse number="6" style="v"/>Pazuva iro ndakapika kwavari kuti ndichavabudisa kubva munyika yeIjipiti ndigovapinza munyika yandakavatsvakira, nyika inoyerera mukaka nouchi, nyika yakanakisisa panyika dzose. <verse number="7" style="v"/>Uye ndakati kwavari, “Mumwe nomumwe wenyu ngaarase zviumbwa zvenyu zvinonyangadza zvamakaringira kwazviri, uye murege kuzvisvibisa nezvifananidzo zveIjipiti. Ndini Jehovha Mwari wenyu.”</para>
  <para style="p">
    <verse number="8" style="v"/>“ ‘Asi vakandimukira vakasada kunditeerera; havana kuda kurasa zvifananidzo zvavairingira kwazviri nameso avo, kana kusiya zvifananidzo zveIjipiti. Saka ndakati ndichadurura hasha dzangu pamusoro pavo ndigopedzera kutsamwa kwangu pamusoro pavo muIjipiti. <verse number="9" style="v"/>Asi nokuda kwezita rangu, ndakaita zvaichengetedza zita rangu kuti rirege kusvibiswa pamberi pendudzi idzo dzamaigara pakati padzo uye avo vandakanga ndazviratidza pamberi pavo kuvaIsraeri nokuvabudisa kubva muIjipiti. <verse number="10" style="v"/>Naizvozvo ndakavabudisa kubva muIjipiti ndikaenda navo kugwenga. <verse number="11" style="v"/>Ndakavapa mitemo yangu ndikavazivisa mirayiro yangu, nokuti munhu achaiteerera achararama nayo. <verse number="12" style="v"/>Uyezve ndakavapa maSabata angu sechiratidzo pakati pedu, kuti vagoziva kuti ini Jehovha ndini ndakavaita vatsvene.</para>
  <para style="p">
    <verse number="13" style="v"/>“ ‘Asi vanhu veIsraeri vakandimukira mugwenga. Havana kutevera mitemo yangu asi vakaramba mirayiro yangu, kunyange zvazvo munhu anoiteerera achizorarama nayo, uye vakazvidza chose maSabata angu. Saka ndakati kwavari ndichadurura hasha dzangu pamusoro pavo ndigovaparadza mugwenga. <verse number="14" style="v"/>Asi nokuda kwezita rangu ndakaita zvaichengetedza zita rangu kuti rirege kusvibiswa pamberi pendudzi idzo dzandakavabudisa kubva madziri pamberi padzo. <verse number="15" style="v"/>Uyezve ndakavapikira mugwenga noruoko rwakasimudzwa ndichiti handizovaisi munyika yandakavapa, nyika inoyerera mukaka nouchi, nyika yakanakisisa panyika dzose, <verse number="16" style="v"/>nokuti vakaramba mirayiro yangu uye havana kutevera mitemo yangu, vakasvibisa maSabata angu. Nokuti mwoyo yavo yakanga yakazvipira kuzvifananidzo zvavo. <verse number="17" style="v"/>Kunyange zvakadaro hazvo, ndakavatarisa ndikavanzwira tsitsi ndikasavaparadza kana kuvapedza chose mugwenga. <verse number="18" style="v"/>Ndakati kuvana vavo mugwenga, “Regai kutevera mitemo yamadzibaba enyu kana kuchengeta mirayiro yavo kana kuzvisvibisa nezvifananidzo zvavo. <verse number="19" style="v"/>Ndini Jehovha Mwari wenyu; teverai mitemo yangu uye muchenjerere kuchengeta mirayiro yangu. <verse number="20" style="v"/>Chengetai maSabata angu ave matsvene, kuti ave chiratidzo pakati pedu. Ipapo muchaziva kuti ndini Jehovha Mwari wenyu.”</para>
  <para style="p">
    <verse number="21" style="v"/>“ ‘Asi vana vakandimukira: havana kutevera mitemo yangu, vakanga vasina kuchenjerera kuchengeta mirayiro yangu, kunyange zvazvo munhu anoiteerera achizorarama nayo, uye vakasvibisa maSabata angu. Saka ndakati ndichadurura hasha dzangu pamusoro pavo uye ndigopedzera kutsamwa kwangu pamusoro pavo mugwenga. <verse number="22" style="v"/>Asi ndakadzora ruoko rwangu, uye nokuda kwezita rangu ndakaita zvairichengetedza kuti rirege kusvibiswa pamberi pendudzi dzandakavabudisa pamberi padzo. <verse number="23" style="v"/>Uyezve, ndakasimudza ruoko, ndikapika mugwenga kuti ndichavaparadzira pakati pendudzi uye ndigovadzingira kune dzimwe nyika, <verse number="24" style="v"/>nokuti vakanga vasina kuteerera mirayiro yangu asi vakanga varamba mitemo yangu uye vakasvibisa maSabata angu, uye meso avo akachiva zvifananidzo zvamadzibaba avo. <verse number="25" style="v"/>Ndakavapawo mitemo yakanga isina kunaka uye nemirayiro yavakanga vasingagoni kurarama nayo, <verse number="26" style="v"/>ndakaita kuti vasvibiswe nezvipo zvavo, zvibayiro zvamatangwe ose, kuti ndivazadze nokutya kukuru kuti vagoziva kuti ndini Jehovha.’</para>
  <para style="p">
    <verse number="27" style="v"/>“Naizvozvo, mwanakomana womunhu, taura kuvanhu veIsraeri uti kwavari, ‘Zvanzi naIshe Jehovha: Muna izvozviwo madzibaba enyu akandimhura nokundisiya: <verse number="28" style="v"/>Pandakavauyisa munyika yandakanga ndapika kuti ndichavapa uye vakaona chikomo chipi zvacho chakakwirira kana muti upi zvawo una mashizha, vakabayira zvibayiro zvavo ipapo, vakapa zvipiriso zvakanditsamwisa, vachipa zvinonhuhwira zvavo uye vakadurura zvipiriso zvavo zvinonwiwa ipapo. <verse number="29" style="v"/>Ipapo ndakati kwavari: Ko, nzvimbo iyi yakakwirira yamunoenda kwairi ndeyei?’ ” (Zita rayo inonzi Bhama kusvikira zuva ranhasi.)</para>
  <para style="s1">Kutongwa noKudzorerwa</para>
  <para style="p">
    <verse number="30" style="v"/>“Naizvozvo uti kuimba yaIsraeri, ‘Zvanzi naIshe Jehovha: Muchazvisvibisa sezvakaita madzibaba enyu here nokuchiva zvifananidzo zvavo zvinonyangadza? <verse number="31" style="v"/>Pamunopa zvipo zvenyu, zvibayiro zvavanakomana venyu mumoto, munoramba muchizvisvibisa nezvifananidzo zvenyu kusvikira nhasi. Ini ndingatenda kubvunzwa nemi here imi imba yaIsraeri? Zvirokwazvo noupenyu hwangu, ndizvo zvinotaura Ishe Jehovha, handizombokutenderei kuti mundibvunze.</para>
  <para style="p">
    <verse number="32" style="v"/>“ ‘Imi munoti, “Tinoda kufanana nendudzi, savanhu vedzimwe nyika, vanoshumira matanda namatombo.” Asi zviri mundangariro dzenyu hazvimboitiki. <verse number="33" style="v"/>Zvirokwazvo noupenyu hwangu, ndizvo zvinotaura Ishe Jehovha, ndichakutongai nechanza chine simba, noruoko rwakatambanudzwa uye nehasha dzakadururwa. <verse number="34" style="v"/>Ndichakudzosai kubva kundudzi ndigokuunganidzai kubva kunyika dzamakanga makaparadzirwa kwadziri, nechanza chine simba uye noruoko rwakatambanudzwa uye nehasha dzakadururwa. <verse number="35" style="v"/>Ndichakuyisai kurenje rendudzi ndigokutongai ikoko takatarisana chiso nechiso. <verse number="36" style="v"/>Sokutonga kwandakaita madzibaba enyu mugwenga renyika yeIjipiti, saizvozvo ndichakutongai imi, ndizvo zvinotaura Ishe Jehovha. <verse number="37" style="v"/>Ndichakuverengai pamunopfuura napasi petsvimbo yangu, uye ndichakuisai muchisungo chesungano. <verse number="38" style="v"/>Ndichakubvisa pakati penyu vaya vanondipandukira navaya vanondimukira. Kunyange hazvo ndichizovabudisa munyika yavagere, asi havangapindi munyika yeIsraeri. Ipapo muchaziva kuti ndini Jehovha.</para>
  <para style="p">
    <verse number="39" style="v"/>“ ‘Asi kana murimi, iyemi imba yaIsraeri, zvanzi naIshe Jehovha: Endai mundoshumira zvifananidzo zvenyu, mumwe nomumwe wenyu! Asi shure kwaizvozvo zvirokwazvo muchanditeerera uye hamungazosvibisizve zita rangu dzvene nezvipo zvenyu nezvifananidzo zvenyu. <verse number="40" style="v"/>Nokuti pagomo rangu dzvene, iro gomo refu raIsraeri, ndizvo zvinotaura Ishe Jehovha, munyika imomo imba yose yaIsraeri ichashumira ipapo, uye ndichavagamuchira ipapo. Ndipo pandichada zvipiriso zvenyu nezvipo zvenyu zvokuzvisarudzira pamwe chete nezvibayiro zvenyu zvitsvene. <verse number="41" style="v"/>Ndichakugamuchirai somunhuwi unonhuhwira pandichakubudisai kubva kundudzi nokukuunganidzai muchibva kunyika dzamakanga makaparadzirwa kwadziri uye ndichazviratidza kuti ndiri mutsvene kwamuri pamberi pendudzi. <verse number="42" style="v"/>Ipapo muchaziva kuti ndini Jehovha, kana ndakuisai munyika yeIsraeri, nyika yandakapikira kupa madzibaba enyu noruoko rwakasimudzwa. <verse number="43" style="v"/>Mucharangarira mafambiro enyu ikoko nezviito zvose zvamakazvisvibisa nazvo uye muchazvisema pachenyu nokuda kwezvakaipa zvose zvamakaita. <verse number="44" style="v"/>Muchaziva kuti ndini Jehovha, pandichakuitirai izvozvo nokuda kwezita rangu kwete nokuda kwenzira dzenyu dzakaipa nezvakaora zvamakaita imi imba yaIsraeri, ndizvo zvinotaura Ishe Jehovha.’ ”</para>
  <para style="s1">Chiprofita pamusoro poRutivi rweZasi</para>
  <para style="p">
    <verse number="45" style="v"/>Shoko raJehovha rakasvika kwandiri richiti, <verse number="46" style="v"/>“Mwanakomana womunhu, rinzira chiso chako kurutivi rwezasi; uparidze pamusoro porutivi rwezasi uye uprofite pamusoro pesango renyika yezasi. <verse number="47" style="v"/>Uti kusango rezasi, ‘Inzwa shoko raJehovha. Zvanzi naIshe Jehovha: Ndava pedyo nokukupisa nomoto, uye uchaparadza miti yako yose, zvose minyoro neyakaoma. Kuririma kwomurazvo hakungadzimwi, uye zviso zvose kubva kurutivi rwezasi kusvikira kurutivi rwokumusoro zvichapiswa nawo. <verse number="48" style="v"/>Mumwe nomumwe achaona kuti ini Jehovha ndini ndaubatidza; haungadzimwi.’ ”</para>
  <para style="p">
    <verse number="49" style="v"/>Ipapo ndakati, “Haiwa, Ishe Jehovha! Vanoti pamusoro pangu, ‘Ko, haasi kungotaura mifananidzo here?’ ”</para>
  <chapter number="21" style="c"/>
  <para style="s1">Bhabhironi, munondo waMwari wokutonga</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, rinzira chiso chako kuJerusarema uparidze pamusoro penzvimbo tsvene. Profita pamusoro penyika yeIsraeri, <verse number="3" style="v"/>uti kwairi, ‘Zvanzi naJehovha: Ndiri kuzokurwisa. Ndichavhomora munondo wangu kubva mumuhara wawo ndigouraya pakati penyu vose vakarurama nevakaipa. <verse number="4" style="v"/>Nokuti ndichaparadza vakarurama nevakaipa, munondo wangu uchabuda mumuhara kundorwa navose kubva kurutivi rwezasi kusvikira kurutivi rwokumusoro. <verse number="5" style="v"/>Ipapo vanhu vose vachaziva kuti ini Jehovha ndavhomora munondo wangu kubva mumuhara wawo; hauchazodzokerimozve.’</para>
  <para style="p">
    <verse number="6" style="v"/>“Naizvozvo, gomera, mwanakomana womunhu! Gomera pamberi pavo nomwoyo wakapwanyika uye nokuchema neshungu. <verse number="7" style="v"/>Zvino pavanokubvunza vachiti, ‘Unogomereiko?’ iwe uchati kwavari, ‘Nemhaka yamashoko ari kuuya. Mwoyo mumwe nomumwe uchanyauka uye ruoko rumwe norumwe rucharemara, mweya mumwe nomumwe uchaziya uye ibvi rimwe nerimwe richarukutika semvura.’ Zviri kuuya! Zvirokwazvo zvichaitika, ndizvo zvinotaura Ishe Jehovha.”</para>
  <para style="p">
    <verse number="8" style="v"/>Shoko raJehovha rakasvika kwandiri richiti, <verse number="9" style="v"/>“Mwanakomana womunhu, profita uti, ‘Zvanzi naJehovha:</para>
  <para style="q1">“ ‘Munondo, munondo,</para>
  <para style="q2">wakarodzwa uye wakapukutwa,</para>
  <para style="q1">
    <verse number="10" style="v"/>wakarodzerwa kuuraya,</para>
  <para style="q2">wakapukutirwa kuti upenye semheni!</para>
  <para style="p">“ ‘Tichazofara here netsvimbo youshe yomwanakomana wangu Judha? Munondo unozvidza zvimiti zvose zvakadai.</para>
  <para style="q1">
    <verse number="11" style="v"/>“ ‘Munondo wakagadzirirwa kuti upukutwe,</para>
  <para style="q2">kuti ubatwe noruoko;</para>
  <para style="q1">wakarodzwa uye wakapukutwa,</para>
  <para style="q2">wakagadzirirwa kuiswa muruoko rwomuurayi.</para>
  <para style="q1">
    <verse number="12" style="v"/>Chema uungudze, mwanakomana womunhu,</para>
  <para style="q2">nokuti unorwa navanhu vangu;</para>
  <para style="q2">unorwa namachinda ose aIsraeri.</para>
  <para style="q1">Vakakandwa kumunondo,</para>
  <para style="q2">pamwe chete navanhu vangu.</para>
  <para style="q1">Naizvozvo uzvirove chipfuva.</para>
  <para style="p">
    <verse number="13" style="v"/>“ ‘Kuedzwa kuchauya zvirokwazvo. Ko, kana tsvimbo youshe yaJudha, iyo inozvidzwa nomunondo, ikasaenderera mberi chii chinoitika? ndizvo zvinotaura Ishe Jehovha.’</para>
  <para style="q1">
    <verse number="14" style="v"/>“Saka zvino, mwanakomana womunhu, profita</para>
  <para style="q2">uye urovanise maoko ako pamwe chete.</para>
  <para style="q1">Rega munondo ubaye kaviri,</para>
  <para style="q2">kunyange katatu.</para>
  <para style="q1">Ndiwo munondo wokuuraya,</para>
  <para style="q2">iwo munondo wokuuraya kukuru,</para>
  <para style="q2">uri kuuya kwavari kubva kumativi ose.</para>
  <para style="q1">
    <verse number="15" style="v"/>Kuti mwoyo inyungudike</para>
  <para style="q2">uye vanowa vawande,</para>
  <para style="q1">munondo ndakauyisa pamasuo avo ose kuti uuraye.</para>
  <para style="q2">Haiwa, wakagadzirirwa kuti upenye semheni,</para>
  <para style="q2">wakabatwa kuti uuraye.</para>
  <para style="q1">
    <verse number="16" style="v"/>Haiwa, iwe munondo, cheka kurudyi,</para>
  <para style="q2">ugochekawo kuruboshwe,</para>
  <para style="q1">kwose kunorerekera munondo wako.</para>
  <para style="q1">
    <verse number="17" style="v"/>Neniwo ndicharova maoko angu pamwe chete,</para>
  <para style="q2">uye hasha dzangu dzichaserera.</para>
  <para style="q1">Ini Jehovha ndazvitaura.”</para>
  <para style="p">
    <verse number="18" style="v"/>Shoko raJehovha rakasvika kwandiri richiti: <verse number="19" style="v"/>“Mwanakomana womunhu, tara migwagwa miviri yomunondo wamambo weBhabhironi yaachafamba nayo, yose iri miviri ichitangira munyika imwe chete. Uite chikwangwari panoparadzana mugwagwa uchipinda muguta. <verse number="20" style="v"/>Utare mugwagwa mumwe chete womunondo unouya kuzorwa neRabha ravaAmoni uye mumwe uchizorwa neJudha neJerusarema rakakomberedzwa. <verse number="21" style="v"/>Nokuti mambo weBhabhironi achamira pamharadzano dzemugwagwa, pamharadzano dzemigwagwa miviri, kuti aite zvokuvuka: Achakanda mijenya nemiseve, achabvunza zvifananidzo zvake, achaongorora chiropa. <verse number="22" style="v"/>Muruoko rwake rworudyi muchava nomujenya weJerusarema, paachamisa zvokuparadza nazvo masvingo, kuti arayire zvokuuraya, adanidzire zvehondo, amise zvokuparadza nazvo masuo, vavake mirwi yokurwisa nokukomba guta. <verse number="23" style="v"/>Zvichange zvakaita sokuvuka kuna vaya vakange vapikira kumuteerera, asi iye achavarangaridza nezvemhosva yavo agovatora kuti avaite nhapwa.</para>
  <para style="p">
    <verse number="24" style="v"/>“Naizvozvo zvanzi naJehovha, ‘Nemhaka yokuti imi vanhu makandiyeuchidza mhosva yenyu nokundimukira pachena, muchiratidza pachena zvivi zvenyu pazvinhu zvose zvamunoita, nokuda kwokuti makaita izvi, muchaitwa nhapwa.</para>
  <para style="p">
    <verse number="25" style="v"/>“ ‘Haiwa, iwe muchinda waIsraeri akaipa uye anozvidza, ane zuva rasvika, ane nguva yokurangwa kwake yasvika pakupedzisira, <verse number="26" style="v"/>zvanzi naIshe Jehovha: Bvisai nguwani youprista, bvisai korona. Hazvichazorambi zviri sezvazvaiva: vanozvidzwa vachasimudzirwa uye vanokudzwa vachaninipiswa. <verse number="27" style="v"/>Dongo! Dongo! Ndichariita dongo! Harichazovandudzwazve kusvikira mwene waro auya; ndiye wandichapa.’</para>
  <para style="p">
    <verse number="28" style="v"/>“Uye iwe, mwanakomana womunhu, profita uti, ‘Zvanzi naIshe Jehovha pamusoro pavaAmoni nokutuka kwavo:</para>
  <para style="q1">“ ‘Munondo, munondo,</para>
  <para style="q2">wavhomorwa kuti uuraye,</para>
  <para style="q1">wapukutwa kuti uparadze</para>
  <para style="q2">uye kuti upenye semheni!</para>
  <para style="q1">
    <verse number="29" style="v"/>Kunyange vakaona zviratidzo zvenhema pamusoro pako,</para>
  <para style="q2">vakavuka zvenhema pamusoro pako,</para>
  <para style="q1">zvichaiswa pamitsipa</para>
  <para style="q2">yavakaipa vachazourayiwa,</para>
  <para style="q1">vane zuva ravo rasvika,</para>
  <para style="q2">ivo vane nguva yokurangwa yasvika pokupedzisira.</para>
  <para style="q1">
    <verse number="30" style="v"/>Chidzosera munondo mumuhara wawo.</para>
  <para style="q2">Panzvimbo yawakasikwa uri,</para>
  <para style="q1">munyika yamadzitateguru ako,</para>
  <para style="q2">ndipo pandichakutongera.</para>
  <para style="q1">
    <verse number="31" style="v"/>Ndichadurura hasha dzangu pamusoro pako,</para>
  <para style="q2">uye ndigofemera kutsamwa kwangu kunotyisa pamusoro pako;</para>
  <para style="q1">ndichakuisa kuvanhu vane utsinye,</para>
  <para style="q2">vanhu vanoziva kuparadza.</para>
  <para style="q1">
    <verse number="32" style="v"/>Uchava huni dzomoto,</para>
  <para style="q2">ropa rako richateurwa munyika yako,</para>
  <para style="q1">hauchazorangarirwazve;</para>
  <para style="q2">nokuti ini Jehovha ndazvitaura.’ ”</para>
  <chapter number="22" style="c"/>
  <para style="s1">Zvivi zveJerusarema</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, ucharitonga here? Ucharitonga here guta iri rokuteura ropa? Ipapo urizivise mabasa aro ose anonyangadza <verse number="3" style="v"/>uti, ‘Zvanzi naIshe Jehovha: Haiwa iwe guta rinozvitsvakira kuparadzwa nokuda kwokuteura ropa pakati paro, nokuzvisvibisa nokuita zvifananidzo, <verse number="4" style="v"/>wava nemhosva nokuda kweropa rawakateura uye wakasvibiswa nokuda kwezvifananidzo zvawakaita. Wakasvitsa mazuva ako pamagumo, uye magumo amakore ako asvika. Naizvozvo ndichakuita chinhu chinoshorwa nendudzi nechinosekwa nenyika dzose. <verse number="5" style="v"/>Vari pedyo newe navari kure vachakuseka, iwe guta rinonyadza, rizere nebope.</para>
  <para style="p">
    <verse number="6" style="v"/>“ ‘Tarira uone muchinda mumwe nomumwe waIsraeri ari pakati pako mateuriro aanoita ropa achishandisa simba rake. <verse number="7" style="v"/>Vakazvidza baba namai vari mauri; vakamanikidza mutorwa uye nherera nechirikadzi dziri mukati mako havana kudzibata zvakanaka. <verse number="8" style="v"/>Iwe wakashora zvinhu zvangu zvitsvene uye wakasvibisa maSabata angu. <verse number="9" style="v"/>Mukati mako mune vanhu vane makuhwa, vanofarira kuteura ropa; mukati mako muna vanhu vanodyira kushongwe dzezvifananidzo kumakomo uye vanoita mabasa eunzenza. <verse number="10" style="v"/>Mukati mako muna vanhu vasingakudzi nhoo dzamadzibaba avo, mukati mako muna vanhu vanochinya vakadzi panguva yavanenge vari kumwedzi, pavanenge vasina kuchena. <verse number="11" style="v"/>Mukati mako mune mumwe munhu anoita zvinonyangadza nomukadzi womuvakidzani wake, mumwe anochinya mukadzi womwana wake zvinonyadzisa, uye mumwe anochinya hanzvadzi yake, mwanasikana wababa vake chaivo. <verse number="12" style="v"/>Mukati mako muna varume vanogamuchira fufuro kuti vateure ropa; unotora mhindu inopfuura mwero, uchizviwanira pfuma yokubiridzira kubva kuvavakidzani vako. Uye wakandikanganwa ini, ndizvo zvinotaura Ishe Jehovha.</para>
  <para style="p">
    <verse number="13" style="v"/>“ ‘Zvirokwazvo ndicharovanisa maoko angu pamwe chete pamusoro pepfuma isakarurama yawakaita uye neropa rawakateura pakati pako. <verse number="14" style="v"/>Ko, kushinga kwako kucharamba kuripo here kana kusimba kwamaoko ako pazuva randichakutonga? Ini Jehovha ndakazvitaura, uye ndichazviita. <verse number="15" style="v"/>Ndichakuparadzira pakati pendudzi, ndichakuparadzira kunyika dzakasiyana-siyana; uye ndichagumisa kusachena kwako. <verse number="16" style="v"/>Muchaziva kuti ndini Jehovha, pamuchasvibiswa pamberi pendudzi.’ ”</para>
  <para style="p">
    <verse number="17" style="v"/>Ipapo shoko raJehovha rakasvika kwandiri richiti, <verse number="18" style="v"/>“Mwanakomana womunhu, imba yaIsraeri yaita samarara kwandiri; vose indarira, netini, nesimbi nedare romutobvu rakasarira muvira romoto. Vakaita samarara esirivha. <verse number="19" style="v"/>Naizvozvo zvanzi naIshe Jehovha, ‘Nemhaka yokuti mose mava marara, ndichakuunganidzai muJerusarema. <verse number="20" style="v"/>Sezvinoitwa navarume vanounganidza sirivha, ndarira, simbi, mutobvu netini muvira romoto kuti zvinyungudiswe nokupiswa nezhenje, saizvozvo ndichakuunganidzai pakutsamwa kwangu nehasha dzangu ndigokuisai mukati meguta ndigokunyungudisai. <verse number="21" style="v"/>Ndichakuunganidzai ndigokufuridzai nokupisa kwehasha dzangu uye muchanyungudika mukati maro. <verse number="22" style="v"/>Sokunyungudika kwesirivha iri muvira romoto, saizvozvo muchanyungudika mukati maro, uye muchaziva kuti ini Jehovha ndadurura hasha dzangu pamusoro penyu.’ ”</para>
  <para style="p">
    <verse number="23" style="v"/>Shoko raJehovha rakasvikazve kwandiri richiti, <verse number="24" style="v"/>“Mwanakomana womunhu, uti kunyika, ‘Iwe uri nyika isina kuwana mvura kana guti pazuva rehasha dzangu.’ <verse number="25" style="v"/>Pane rangano yamachinda vari pakati payo vanoomba seshumba iri kubvamburanya chayabata; vanodya vanhu, vanotora pfuma nezvinhu zvinokosha uye vanoita kuti chirikadzi dziwande mukati mayo. <verse number="26" style="v"/>Vaprista vayo vanoputsa mirayiro yangu uye vanosvibisa zvinhu zvangu zvitsvene; havaoni mutsauko pakati pechinhu chitsvene nechinhuwo zvacho; vanodzidzisa kuti hapana mutsauko pakati pezvisakachena nezvakachena; uye vanotsinzina meso avo kuti varege kuchengeta maSabata angu, saka ini ndakasvibiswa pakati pavo. <verse number="27" style="v"/>Machinda ari mukati maro akaita samapumhi ari kubvamburanya chaabata; vanoteura ropa uye vanouraya vanhu kuti vawane pfuma yokusarurama. <verse number="28" style="v"/>Vaprofita vayo vanofukidza mabasa avo aya nezviratidzo zvenhema nokuvuka. Vanoti, ‘Zvanzi naIshe Jehovha,’ izvo Jehovha haana kutaura. <verse number="29" style="v"/>Vanhu vomunyika vanotora mari nokumanikidzira uye vanoita ugororo; vanomanikidza varombo navanoshayiwa uye vanoitira vatorwa zvakaipa, vachiramba kuvaruramisira.</para>
  <para style="p">
    <verse number="30" style="v"/>“Ndakatsvaka munhu pakati pavo angavaka rusvingo uye agomira pamberi pangu, pakakoromoka, achimirira nyika kuti ndirege kuparadza, asi ndakashayiwa kana mumwe. <verse number="31" style="v"/>Saka ndichadurura kutsamwa kwangu pamusoro pavo ndigovaparadza nokutsamwa kwangu, ndichiburutsira pamisoro yavo zvavakaita zvose, ndizvo zvinotaura Ishe Jehovha.”</para>
  <chapter number="23" style="c"/>
  <para style="s1">Vanasikana Vaviri Zvifeve</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, kwakanga kuna vakadzi vaviri, vanasikana vamai vamwe chete. <verse number="3" style="v"/>Vakava zvifeve muIjipiti, vakaita ufeve vachiri vadiki. Munyika imomo, mazamu oumhandara hwavo akabatwa-batwa uye zvipfuva zvavo zvakabatwa-batwa. <verse number="4" style="v"/>Zita romukoma rainzi Ohora, uye mununʼuna wake ainzi Ohoribha. Ivo vakanga vari vangu uye vakabereka vanakomana navanasikana. Ohora ndiye Samaria uye Ohoribha ndiye Jerusarema.</para>
  <para style="p">
    <verse number="5" style="v"/>“Ohora akaita ufeve iye achiri wangu; akachiva zvikomba zvake, ivo vaAsiria, varwi <verse number="6" style="v"/>vakanga vakapfeka nguo dzebhuruu, vabati navatungamiri vehondo, vakanga vari majaya akanaka chose, uye vari vatasvi vamabhiza. <verse number="7" style="v"/>Akaita ufeve navapamusoro-soro vose veAsiria uye akazvisvibisa nezvifananidzo zvose zvavose vaaichiva. <verse number="8" style="v"/>Haana kurega ufeve hwaakatangira kuIjipiti, paakavata navarume achiri muduku, vakabata-bata chipfuva choumhandara hwake uye vakadurura ruchiva rwavo pamusoro pake.</para>
  <para style="p">
    <verse number="9" style="v"/>“Naizvozvo ndakamuisa kuzvikomba zvake, ivo vaAsiria, vaakanga achichiva. <verse number="10" style="v"/>Vakamubvisa nguo akasara asina, ashama, vakatora vanakomana vake navanasikana ndokubva vamuuraya nomunondo. Akabva ava shumo pakati pavakadzi uye akarangwa.</para>
  <para style="p">
    <verse number="11" style="v"/>“Mununʼuna wake Ohoribha akazviona izvozvo, asi nokuda kworuchiva rwake noufeve hwake, akanyanya ufeve kupfuura mukoma wake. <verse number="12" style="v"/>Akachivawo vaAsiria, vatongi navatungamiri vehondo, varwi vakapfeka zvakakwana, vatasvi vaifamba namabhiza, namajaya akanaka ose. <verse number="13" style="v"/>Ndakaona kuti naiyewo akazvisvibisa; vose vari vaviri vakafamba nenzira imwe cheteyo.</para>
  <para style="p">
    <verse number="14" style="v"/>“Asi akaenderera mberi noufeve hwake. Akaona mifananidzo yavarume pamadziro, mifananidzo yavaKaradhea mitsvuku, <verse number="15" style="v"/>vana mabhandi akamonera muzviuno zvavo nenguwani dzemicheka dzairembera pamisoro yavo; vakaita samachinda engoro dzeBhabhironi, vagari veKaradhea. <verse number="16" style="v"/>Paakangovaona, akabva avachiva ndokutumira nhume kwavari muKaradhea. <verse number="17" style="v"/>Ipapo vaBhabhironi vakauya kwaari, kunhoo yorudo, mukuchiva kwavo, vakamusvibisa. Shure kwokusvibiswa kwake navo, akavafuratira kwazvo. <verse number="18" style="v"/>Paakaenderera mberi noufeve hwake pachena uye akaratidza kushama kwake, ndakamufuratira zvandisembura, sokufuratira kwandakanga ndaita mukoma wake. <verse number="19" style="v"/>Asi akaramba achiwedzera unzenza hwake achirangarira mazuva ouduku hwake, paakanga ari chifeve muIjipiti. <verse number="20" style="v"/>Akachiva zvikomba zvake ikoko, vane mitezo yakaita sembongoro uye zvinobuda mavari zvakaita sezvamabhiza. <verse number="21" style="v"/>Saka wakapanga unzenza hwouduku hwako, pawaiva muIjipiti chipfuva chako chakabatwa-batwa uye mazamu ouduku hwako akabatwa-batwa.</para>
  <para style="p">
    <verse number="22" style="v"/>“Naizvozvo, Ohoribha, zvanzi naIshe Jehovha: Ndichakumutsira zvikomba zvako kuti zvikurwise, ivo vawakasemburwa navo ukavafuratira, ndichavauyisa kuzorwa newe vachibva kumativi ose, <verse number="23" style="v"/>vaBhabhironi navaKaradhea vose, varume vePekodhi neveShowa neKowa, uye vaAsiria vose pamwe chete navo, majaya akanaka, vose vari vabati nevatungamiri vamauto, namachinda engoro navarume vezvigaro zvapamusoro, vose vakatasva mabhiza. <verse number="24" style="v"/>Vachauya kuzorwa newe vaine zvombo, nengoro uye neboka ravanhu vazhinji, vachagadzirira kuti varwe newe kumativi ose nenhoo huru neduku uye nenguwani dzokurwa nadzo. Ndichakudzorera kwavari kuti urangwe, uye vachakuranga sezvakafanira mitemo yavo. <verse number="25" style="v"/>Ndichamutsa godo rangu kuti ndirwe newe, uye ivo vachakurwisa nehasha. Vachagura mhino yako nenzeve dzako, uye vakasara venyu vachaurayiwa nomunondo. Vachakutorerai vanakomana venyu navanasikana venyu, uye vachasara venyu vachaparadzwa nomoto. <verse number="26" style="v"/>Vachakubvisai nguo dzenyu uye vachakutorerai ukomba hwenyu hwakaisvonaka. <verse number="27" style="v"/>Saka ndichagumisa unzenza hwenyu noufeve hwamakatangira muIjipiti. Hamuchazotariri zvinhu izvi muchizvishuva kana kuzorangarira Ijipiti zvakare.</para>
  <para style="p">
    <verse number="28" style="v"/>“Nokuti zvanzi naIshe Jehovha: Ndava kuzokuisa mumaoko avanhu vaunovenga, kuna avo vawakafuratira wasemburwa navo. <verse number="29" style="v"/>Ivo vachakuitira ruvengo vagokutorera zvinhu zvose zvawakashandira. Vachakusiya usina kupfeka wakashama, uye kunyadzisa kwoufeve hwako kuchaiswa pachena. Unzenza hwako nokupata kwako <verse number="30" style="v"/>zvakaisa izvi pamusoro pako, nokuti iwe wakachiva ndudzi ndokuzvisvibisa nezvifananidzo zvadzo. <verse number="31" style="v"/>Wakafamba nenzira yomununʼuna wako; saka ndichaisa mukombe wake muruoko rwako.</para>
  <para style="p">
    <verse number="32" style="v"/>“Zvanzi naIshe Jehovha:</para>
  <para style="q1">“Uchanwa mukombe womukoma wako,</para>
  <para style="q2">mukombe mukuru wakadzika;</para>
  <para style="q1">uchakuvigira kusekwa nokumhurwa,</para>
  <para style="q2">nokuti une zvakawanda.</para>
  <para style="q1">
    <verse number="33" style="v"/>Uchazadzwa nokudhakwa nokusuwa,</para>
  <para style="q2">mukombe wokuparadza nokuputsa,</para>
  <para style="q2">mukombe womukoma wako Samaria.</para>
  <para style="q1">
    <verse number="34" style="v"/>Uchanwa zvokupedza kuti tsvai;</para>
  <para style="q2">uchauputsa ukava zvaenga</para>
  <para style="q2">uye uchacheka mazamu ako.</para>
  <para style="m">Ndini ndazvitaura, ndizvo zvinotaura Ishe Jehovha.</para>
  <para style="p">
    <verse number="35" style="v"/>“Naizvozvo zvanzi naIshe Jehovha: Sezvo wakandikanganwa ukandirasira shure kwako, unofanira kuzvitakurira matambudziko ounzenza hwako noufeve hwako.”</para>
  <para style="p">
    <verse number="36" style="v"/>Jehovha akati kwandiri, “Mwanakomana womunhu unganditongerewo Ohora naOhoribha here? Ipapo uvazivise zvinonyangadza zvavanoita, <verse number="37" style="v"/>nokuti vakaita ufeve uye ropa riri mumaoko avo. Vakaita ufeve nezvifananidzo zvavo; vakasvika pakubayira vana vavo, vavakandiberekera ini, kuti zvive zvokudya zvavo. <verse number="38" style="v"/>Vakaitawo izvi kwandiri: Panguva imwe cheteyo vakasvibisa nzvimbo yangu tsvene vakasvibisa maSabata angu. <verse number="39" style="v"/>Pazuva ravakabayira vana vavo, kuzvifananidzo zvavo, vakapinda munzvimbo yangu tsvene vakaisvibisa. Ndizvo zvavakaita mumba mangu.</para>
  <para style="p">
    <verse number="40" style="v"/>“Vakatuma kunyange nenhume kundodana varume uye pavakasvika iwe wakazvishambidza nokuda kwavo, ukazodza meso ako ndokuzvishongedza noukomba. <verse number="41" style="v"/>Wakagara panhoo yakaisvonaka ine tafura yakagadzikwa pamberi payo pawakanga wakaisa zvinonhuhwira namafuta akanga ari angu.</para>
  <para style="p">
    <verse number="42" style="v"/>“Mheremhere yavanhu vakanga vasina hanya yakanga yakamukomberedza: VaSabhea vakaunzwa kubva kugwenga pamwe chete navarume vaibva pamhomho yavanhu vezhowezhowe, uye vakashongedza mabhenguro mumaoko omukadzi nomununʼuna wake nekorona dzakaisvonaka pamisoro yavo. <verse number="43" style="v"/>Ipapo ndakati pamusoro paiye akanga apera noufeve, ‘Zvino ngavamushandise sechifeve, nokuti ndizvo zvaari.’ <verse number="44" style="v"/>Ipapo vakavata naye. Sokuvata kunoita varume nechifeve, saizvozvo vakavata navakadzi nzenza, ivo vanaOhora naOhoribha. <verse number="45" style="v"/>Asi vanhu vakarurama vachavatonga nechirango chinopiwa vakadzi vanoita ufeve uye vanoteura ropa, nokuti ivo zvifeve uye ropa riri pamaoko avo.</para>
  <para style="p">
    <verse number="46" style="v"/>“Zvanzi naIshe Jehovha: Uyai neboka ravarwi vazovarwisa muvatyise uye muvapambe. <verse number="47" style="v"/>Mhomho ichavatema namabwe uye igovabaya neminondo; vachauraya vanakomana vavo navanasikana vavo vagopisa dzimba dzavo.</para>
  <para style="p">
    <verse number="48" style="v"/>“Saka ndichagumisa unzenza panyika, kuti vakadzi vose vayambirwe vagorega kutevedzera. <verse number="49" style="v"/>Ucharangwa nokuda kwounzenza hwako uye uchatakura mubayiro wezvivi zvokufeva kwako. Ipapo uchaziva kuti ndini Ishe Jehovha.”</para>
  <chapter number="24" style="c"/>
  <para style="s1">Hari yokubikira</para>
  <para style="p">
    <verse number="1" style="v"/>Mugore rechipfumbamwe, nomwedzi wegumi pazuva regumi, shoko raJehovha rakasvika kwandiri richiti, <verse number="2" style="v"/>“Mwanakomana womunhu, nyora zita rezuva iri, zuva iro rino chairo, nokuti mambo weBhabhironi akomba Jerusarema pazuva irori. <verse number="3" style="v"/>Taurira imba yokumukira iyi mufananidzo, uti kwavari, ‘Zvanzi naIshe Jehovha:</para>
  <para style="q1">“ ‘Gadza hadyana; igadze</para>
  <para style="q2">ugodira mvura mairi.</para>
  <para style="q1">
    <verse number="4" style="v"/>Uise mairi nhindi dzenyama,</para>
  <para style="q2">nhindi dzakanaka, gumbo nebandauko.</para>
  <para style="q1">Uizadze namapfupa akaisvonaka aya;</para>
  <para style="q2">
    <verse number="5" style="v"/>utore gwai rakasanangurwa.</para>
  <para style="q1">Uise huni pasi payo kuitira mapfupa;</para>
  <para style="q2">uivirise</para>
  <para style="q2">ugobika mapfupa imomo.</para>
  <para style="b"/>
  <para style="m">
    <verse number="6" style="v"/>“ ‘Nokuti zvanzi naIshe Jehovha:</para>
  <para style="q1">“ ‘Rine nhamo guta rinoteura ropa,</para>
  <para style="q2">nehadyana ine ngura, mukati mayo,</para>
  <para style="q2">ine ngura isingabvi.</para>
  <para style="q1">Budisai nhindi imwe neimwe</para>
  <para style="q2">musingakandi mijenya nokuda kwadzo.</para>
  <para style="b"/>
  <para style="q1">
    <verse number="7" style="v"/>“ ‘Nokuti ropa rarakateura riri pakati paro:</para>
  <para style="q2">Rakaridururira paruware pasina chinhu;</para>
  <para style="q1">harina kuriteurira pavhu,</para>
  <para style="q2">paringafukidzwa neguruva.</para>
  <para style="q1">
    <verse number="8" style="v"/>Kuti ndimutse hasha dzangu ndigotsiva</para>
  <para style="q2">ndakaisa ropa raro paruware pasina chinhu</para>
  <para style="q2">kuti rirege kufukidzwa.</para>
  <para style="b"/>
  <para style="m">
    <verse number="9" style="v"/>“ ‘Naizvozvo zvanzi naIshe Jehovha:</para>
  <para style="q1">“ ‘Rine nhamo guta rinoteura ropa!</para>
  <para style="q2">Neniwo, ndichaunganidza huni dzakawanda.</para>
  <para style="q1">
    <verse number="10" style="v"/>Saka tutira huni</para>
  <para style="q2">ugobatidza moto.</para>
  <para style="q1">Ubike nyama zvakanaka,</para>
  <para style="q2">uchisanganisa nezvinonhuhwira;</para>
  <para style="q2">uye urege mapfupa atsve.</para>
  <para style="q1">
    <verse number="11" style="v"/>Ipapo ugoisa hadyana isina chinhu pamazimbe</para>
  <para style="q2">kusvikira yapisa ndarira yayo yanʼaima</para>
  <para style="q1">kuti kusachena kwayo kunyauke</para>
  <para style="q2">uye tsvina yayo itsve yose.</para>
  <para style="q1">
    <verse number="12" style="v"/>Zvakunda kushingaira kwangu kwose;</para>
  <para style="q2">tsvina yayo zhinji haina kubviswa,</para>
  <para style="q2">kunyange nomoto chaiwo.</para>
  <para style="p">
    <verse number="13" style="v"/>“ ‘Zvino kusachena kwako ndihwo unzenza hwako. Nokuti ndakaedza kukunatsa asi hauna kunatswa pakusachena kwako, hauchazonatswizve kusvikira hasha dzangu dzabva pamusoro pako.</para>
  <para style="p">
    <verse number="14" style="v"/>“ ‘Ini Jehovha ndakazvitaura. Nguva yangu yokuzviita yasvika. Handingaregi; handinganzwiri ngoni, uye handingazvidembi. Uchatongwa zvakafanira mabasa ako namafambiro ako, ndizvo zvinotaura Ishe Jehovha.’ ”</para>
  <para style="s1">Kufa kwoMukadzi waEzekieri</para>
  <para style="p">
    <verse number="15" style="v"/>Shoko raJehovha rakasvika kwandiri richiti, <verse number="16" style="v"/>“Mwanakomana womunhu, ndava kuzokutorera uyo anofadza meso ako kamwe chete. Asi usachema kana kuungudza kana kubudisa misodzi. <verse number="17" style="v"/>Gomera chinyararire; usachema akafa. Gara wakasunga nguwani yako zvakasimba uye neshangu dziri mumakumbo ako; urege kufumbira zasi kwouso hwako kana kudya zvokudya zvavanochema.”</para>
  <para style="p">
    <verse number="18" style="v"/>Saka mangwanani ndakataura kuvanhu, uye mukadzi wangu akafa madekwana. Fume mangwana, ndakaita zvandakanga ndarayirwa.</para>
  <para style="p">
    <verse number="19" style="v"/>Ipapo vanhu vakandibvunza vachiti, “Haungatiudzi kuti zvinhu izvi zvinorevei kwatiri here?”</para>
  <para style="p">
    <verse number="20" style="v"/>Saka ndakati kwavari, “Shoko raJehovha rakasvika kwandiri richiti, <verse number="21" style="v"/>Uti kuimba yaIsraeri, ‘Zvanzi naIshe Jehovha: Ndava pedyo nokusvibisa nzvimbo yangu tsvene, iyo nhare yamunozvirumbidza nayo, iwo mufaro wamaziso enyu, nechinhu chamunoda. Vanakomana navanasikana vamakasiya vachaurayiwa nomunondo. <verse number="22" style="v"/>Uye imi muchaita sezvandakaita. Hamungazofumbiri zasi kwezviso zvenyu kana kudya zvokudya zvavanochema. <verse number="23" style="v"/>Mucharega nguwani dzenyu dziri mumisoro yenyu neshangu dziri mumakumbo enyu. Hamungaungudzi kana kuchema asi muchaonda nokuda kwezvivi zvenyu uye muchagomera pakati penyu. <verse number="24" style="v"/>Ezekieri achava chiratidzo kwamuri; muchaita sezvaakaita. Panoitika izvi, imi muchaziva kuti ndini Ishe Jehovha.’</para>
  <para style="p">
    <verse number="25" style="v"/>“Uye iwe, mwanakomana womunhu, pazuva randichavatorera nhare dzavo mufaro wavo nokukudzwa kwavo, mufaro wamaziso avo, chishuvo chemwoyo yavo, uye vanakomana navanasikana vavowo, <verse number="26" style="v"/>pazuva iro mutizi achauya kuzokuudza zvinenge zvaitika. <verse number="27" style="v"/>Panguva iyoyo muromo wako uchazaruka; uchataura naye uye hauchazonyararizve. Saka iwe uchava chiratidzo kwavari, uye vachaziva kuti ndini Jehovha.”</para>
  <chapter number="25" style="c"/>
  <para style="s1">Chiprofita pamusoro peAmoni</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, ringira chiso chako pamusoro pavaAmoni uprofite pamusoro pavo. <verse number="3" style="v"/>Uti kwavari, ‘Inzwai shoko raIshe Jehovha. Zvanzi naIshe Jehovha: Nokuda kwokuti imi makati, “Toko waro!” pamusoro penzvimbo yangu tsvene panguva yayakasvibiswa napamusoro penyika yeIsraeri payakaparadzwa, napamusoro pavanhu veJudha pavakaenda kuutapwa, <verse number="4" style="v"/>naizvozvo ndichakuisai kuvanhu vokuMabvazuva kuti muve vavo. Vachadzika misasa yavo uye vachamisa matende avo pakati penyu; vachadya michero yenyu uye vachanwa mukaka wenyu. <verse number="5" style="v"/>Ndichashandura Rabha rikava mafuro engamera uye Amoni kuti ive nzvimbo inozororera makwai. Ipapo muchaziva kuti ndini Jehovha. <verse number="6" style="v"/>Nokuti zvanzi naIshe Jehovha: Nokuda kwokuti makauchira maoko enyu mukadzana-dzana netsoka dzenyu muchifara noruvengo rwose rwemwoyo yenyu rwamunovenga narwo nyika yeIsraeri, <verse number="7" style="v"/>naizvozvo ndichatambanudza ruoko rwangu pamusoro penyu ndigokupai kuti mupambwe nendudzi. Ndichakubvisai chose kubva kundudzi uye ndigokupedzai munyika dzose. Ndichakuparadzai; uye muchaziva kuti ndini Jehovha.’ ”</para>
  <para style="s1">Chiprofita pamusoro peMoabhu</para>
  <para style="p">
    <verse number="8" style="v"/>“Zvanzi naIshe Jehovha: ‘Nokuda kwokuti Moabhu neSeiri vakati, “Tarirai, imba yaJudha yafanana nedzimwe ndudzi,” <verse number="9" style="v"/>naizvozvo ndichaisa pachena rutivi rwaMoabhu, kutangira pamavambo maguta okumuganhu anoti Bheti Jeshimoti, Bhaari Meoni neKiriataimi iko kukudzwa kwenyika iyoyo. <verse number="10" style="v"/>Ndichapa Moabhu pamwe chete navaAmoni kuvanhu vokuMabvazuva kuti vave vavo, kuti vaAmoni varege kuzorangarirwa pakati pendudzi; <verse number="11" style="v"/>uye ndicharanga Moabhu. Ipapo vachaziva kuti ndini Jehovha.’ ”</para>
  <para style="s1">Chiprofita pamusoro peEdhomu</para>
  <para style="p">
    <verse number="12" style="v"/>“Zvanzi naIshe Jehovha: ‘Nokuda kwokuti Edhomu akatsiva pamusoro peimba yaJudha vakava nemhosva huru pakuita izvozvo, <verse number="13" style="v"/>naizvozvo zvanzi naIshe Jehovha: Ndichatambanudza ruoko rwangu pamusoro peEdhomu ndigouraya vanhu vose varo nezvipfuwo zvavo. Ndichariparadza uye kubva kuTemani kusvika kuDhedhani vachaurayiwa nomunondo. <verse number="14" style="v"/>Ndichatsiva Edhomu noruoko rwavanhu vangu, uye vachaitira Edhomu zvakafanira kutsamwa kwangu nehasha dzangu; vachaziva kutsiva kwangu, ndizvo zvinotaura Ishe Jehovha.’ ”</para>
  <para style="s1">Chiprofita pamusoro peFiristia</para>
  <para style="p">
    <verse number="15" style="v"/>“Zvanzi naIshe Jehovha: ‘Nokuda kwokuti vaFiristia vakazvitsivira vakatsiva noruvengo mumwoyo yavo, uye noruvengo rwamakore namakore vakatsvaka kuparadza Judha, <verse number="16" style="v"/>naizvozvo zvanzi naIshe Jehovha: Ndava pedyo nokutambanudza ruoko rwangu pamusoro pavaFiristia, uye ndichauraya vaKereti ndigoparadza vaya vakasara pamhenderekedzo. <verse number="17" style="v"/>Ndichatsiva nokutsiva kukuru pamusoro pavo uye ndichavaranga muhasha dzangu. Ipapo vachaziva kuti ndini Jehovha, pandichatsiva pamusoro pavo.’ ”</para>
  <chapter number="26" style="c"/>
  <para style="s1">Chiprofita pamusoro peTire</para>
  <para style="p">
    <verse number="1" style="v"/>Mugore regumi nerimwe, pazuva rokutanga romwedzi, shoko raJehovha rakasvika kwandiri richiti, <verse number="2" style="v"/>“Mwanakomana womunhu, nokuda kwokuti Tire yakati kuJerusarema, ‘Toko waro! Suo rokundudzi raputsika, uye makonhi aro azarukira kwandiri; zvino zvarava dongo ini ndichabudirira,’ <verse number="3" style="v"/>naizvozvo zvanzi naIshe Jehovha: Ndiri kukurwisa, iwe Tire, uye ndichauyisa marudzi mazhinji kuti azorwa newe, segungwa rinorasa mafungu aro. <verse number="4" style="v"/>Vachaparadza masvingo eTire uye vachaondomora shongwe dzaro; ndichakukurira marara aro kure ndigoriita dombo risina chinhu. <verse number="5" style="v"/>Richava nzvimbo yokuruka mimbure yehove kugungwa ikoko, nokuti ndakazvitaura, ndizvo zvinotaura Ishe Jehovha. Richava chinhu chinopambwa chendudzi, <verse number="6" style="v"/>uye ugaro hwaro hwokumaruwa huchaparadzwa nomunondo. Ipapo vachaziva kuti ndini Jehovha.</para>
  <para style="p">
    <verse number="7" style="v"/>“Nokuti zvanzi naIshe Jehovha: Ndichauyisira Tire Nebhukadhinezari mambo weBhabhironi, mambo wamadzimambo, achibva nechokumusoro, ana mabhiza nengoro, navatasvi vamabhiza nehondo huru. <verse number="8" style="v"/>Achaparadza ugaro hwamaruwa ako nomunondo, achakuvakira nhare dzokurwa newe, uye achavaka mirwi yokurwa pamasvingo ako agosimudza nhoo dzokukurwisa nadzo. <verse number="9" style="v"/>Achatuma zvokuparadza nazvo masvingo ako agokoromora shongwe dzako nezvombo zvake. <verse number="10" style="v"/>Mabhiza ake achawanda kwazvo zvokuti muchafukidzwa neguruva rawo. Masvingo ako achadengenyeka nomubvumo wamabhiza ehondo, nengoro dzamavhiri mana nengoro dzamavhiri maviri paanenge achipinda pamasuo ako somunhu anopinda muguta rina masvingo akaondomoka. <verse number="11" style="v"/>Mahwanda amabhiza ake achatsika-tsika nzira dzako dzomumisha dzose; achauraya vanhu vako nomunondo, uye mbiru dzako dzakasimba dzichawira pasi. <verse number="12" style="v"/>Vachapamba pfuma yako uye vachaba zvaunotengesa: vachakoromorera pasi masvingo ako uye vachaputsa dzimba dzako dzakaisvonaka uye vacharasa matombo ako nematanda namarara ako mukati megungwa. <verse number="13" style="v"/>Ndichagumisa mheremhere yenziyo dzako, uye kurira kwembira dzako hakuchazonzwikwazve. <verse number="14" style="v"/>Ndichakuita dombo risina chinhu, uye uchava nzvimbo yokuyanika mimbure yehove. Hauchazovakwizve, nokuti ini Jehovha ndakazvitaura, ndizvo zvinotaura Ishe Jehovha.</para>
  <para style="p">
    <verse number="15" style="v"/>“Zvanzi naIshe Jehovha kuTire: Ko, zviwi hazvichadengenyeki here pakunzwa mubvumo wokuwa kwako, vakakuvadzwa pavanenge vachigomera uye kuuraya kuchiitika mauri? <verse number="16" style="v"/>Ipapo machinda ose omuzviwi achaburuka pazvigaro zvawo zvoushe vagoisa nhumbi dzavo dzoushe parutivi uye vagobvisa vachidedera nguva dzose, vashamiswa newe. <verse number="17" style="v"/>Ipapo vachachema pamusoro pako vagoti kwauri:</para>
  <para style="q1">“ ‘Wakaparadzwa sei, iwe guta romukurumbira,</para>
  <para style="q2">wakanga uzere navanhu vomugungwa!</para>
  <para style="q1">Wakanga uri simba pamusoro pamakungwa,</para>
  <para style="q2">iwe navanhu vako;</para>
  <para style="q1">wakaisa kutya kwako</para>
  <para style="q2">pamusoro pavo vose vaigara ikoko.</para>
  <para style="q1">
    <verse number="18" style="v"/>Zvino zviwi zvinodengenyeka</para>
  <para style="q2">pazuva rokuwa kwako;</para>
  <para style="q1">zviwi zviri mugungwa</para>
  <para style="q2">zvavhundutswa nokuwa kwako.’</para>
  <para style="p">
    <verse number="19" style="v"/>“Zvanzi naIshe Jehovha: Pandichaita kuti guta rako rive dongo, samamwe maguta asingachagarwi uye pandinouyisa kudzika kwegungwa pamusoro pako uye mvura zhinji dzaro dzikakufukidza, <verse number="20" style="v"/>ipapo ndichakuburutsa pamwe chete navaya vanoburukira kugomba, kuvanhu vakarekare. <verse number="21" style="v"/>Ndichakusvitsa kumagumo anotyisa uye hauchazovapozve. Uchatsvakwa, asi haungawanikwizve, ndizvo zvinotaura Ishe Jehovha.”</para>
  <chapter number="27" style="c"/>
  <para style="s1">Kuchema pamusoro peTire</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, chema pamusoro peTire. <verse number="3" style="v"/>Uti kuTire, riri pasuo rokugungwa, mushambadziri wavanhu vamarudzi ose pazviwi zvizhinji, ‘Zvanzi naIshe Jehovha:</para>
  <para style="q1">“ ‘Unoti, iwe Tire,</para>
  <para style="q2">“Ini ndakakwana parunako.”</para>
  <para style="q1">
    <verse number="4" style="v"/>Simba rako rakanga riri pamakungwa makuru;</para>
  <para style="q2">vavaki vako vakaita kuti runako rwako rusvike pakukwana.</para>
  <para style="q1">
    <verse number="5" style="v"/>Vakaita mapuranga ako ose</para>
  <para style="q2">emiti yemipaini inobva kuSeniri;</para>
  <para style="q1">vakatora musidhari waibva kuRebhanoni,</para>
  <para style="q2">kuti vakuitire danda rokutsigira maseiri muchikepe.</para>
  <para style="q1">
    <verse number="6" style="v"/>Vakaita matanda okukwasva nawo</para>
  <para style="q2">omuouki aibva kuBhashani;</para>
  <para style="q1">namapuranga omusipuresi aibva kuzviwi zveSaipurasi</para>
  <para style="q2">vakaita uriri hwako namapuranga, ane nyanga dzenzou mukati.</para>
  <para style="q1">
    <verse number="7" style="v"/>Maseiri ako akanga ari omucheka wakarukwa zvakaisvonaka waibva kuIjipiti,</para>
  <para style="q2">uye wakashandiswa somureza wako;</para>
  <para style="q1">zvifukidzo zvako zvamatende zvakanga zviri bhuruu nepepuru,</para>
  <para style="q2">zvaibva kumahombekombe aErisha.</para>
  <para style="q1">
    <verse number="8" style="v"/>Varume veSidhoni neArivhadhi ndivo vakanga vari vakwasvi vako;</para>
  <para style="q2">mhizha dzako, iwe Tire dzakanga dzirimo savafambisi vako vechikepe.</para>
  <para style="q1">
    <verse number="9" style="v"/>Mhare dzoumhizha dzeGebhari vakanga varimo,</para>
  <para style="q2">savavaki vechikepe kuti vaname maburi emaseiri ako.</para>
  <para style="q1">Zvikepe zvose zvegungwa navafambisi vazvo</para>
  <para style="q2">vakauya kuzotengeserana newe zvawakagadzira.</para>
  <para style="b"/>
  <para style="q1">
    <verse number="10" style="v"/>“ ‘Varume vokuPezhia, neRidhia nePuti</para>
  <para style="q2">vakashanda savarwi muhondo yako.</para>
  <para style="q1">Vakarembedza nhoo dzavo nenguwani pamasvingo ako,</para>
  <para style="q2">vachikuvigira mbiri.</para>
  <para style="q1">
    <verse number="11" style="v"/>Varume vokuArivhadhi nevokuHereki</para>
  <para style="q2">vakakomba masvingo ako kumativi ose;</para>
  <para style="q1">varume vokuGamadhi</para>
  <para style="q2">vakanga vari mushongwe dzako.</para>
  <para style="q1">Vakaturika nhoo dzavo pamasvingo ako;</para>
  <para style="q2">vakaita kuti runako rwako rukwane.</para>
  <para style="p">
    <verse number="12" style="v"/>“ ‘Tashishi yakatengeserana newe nokuda kwepfuma yako huru yenhumbi; vakatsinhanisa sirivha, nesimbi, netini nedare zvokushambadzira zvako.</para>
  <para style="p">
    <verse number="13" style="v"/>“ ‘Girisi, Tubhari neMesheki dzakatengeserana newe; vakatsinhanisa nhapwa nezvinhu zvendarira zvezvigadzirwa zvako.</para>
  <para style="p">
    <verse number="14" style="v"/>“ ‘Varume veBheti Togarima vakatsinhanisa mabhiza ebasa namabhiza ehondo namanyurusi kuti uzvishambadzire.</para>
  <para style="p">
    <verse number="15" style="v"/>“ ‘Varume vokuRodhe vakatengeserana newe, uye zviwi zvizhinji zvakanga zviri nzvimbo dzako dzokutengesera; vaikuripira nenyanga dzenzou nomuti womuvanga.</para>
  <para style="p">
    <verse number="16" style="v"/>“ ‘Aramu yakatengeserana newe nokuda kwezvibereko zvako zvizhinji; vakatsinhanisa matombo eturikoise nemicheka yepepuru, nezvakarukwa, nemicheka yakaisvonaka, nekorari namatombo amarubhi zvokutengesa zvako.</para>
  <para style="p">
    <verse number="17" style="v"/>“ ‘Judha neIsraeri vakatengeserana newe, vakatsinhanisa gorosi neMiniti nezvinotapira, uchi, mafuta nebharimi nezvigadzirwa zvako.</para>
  <para style="p">
    <verse number="18" style="v"/>“ ‘Dhamasiko, rakatengeserana newe nokuda kwezvigadzirwa zvako zvizhinji nepfuma yenhumbi newaini yaibva kuHeribhoni newuru yaibva kuZahari.</para>
  <para style="p">
    <verse number="19" style="v"/>“ ‘VaDhani navaGiriki vaibva kuUzari vakatenga zvawaishambadzira; vakatsinhanisa simbi yakabikwa, nekasia, nekaramo zvigadzirwa zvako.</para>
  <para style="p">
    <verse number="20" style="v"/>“ ‘Dhedhani akatengeserana newe machira okugarira pamabhiza.</para>
  <para style="p">
    <verse number="21" style="v"/>“ ‘Arabhia namachinda ose eKedhari vakanga vachikutengera; vakatengeserana newe namakwayana, makondobwe nembudzi.</para>
  <para style="p">
    <verse number="22" style="v"/>“ ‘Vashambadziri vokuShebha neRama vakatengeserana newe; pane zvawaishambadzira iwe ivo vakatsinhanisa namarudzi ezvinonhuhwira ose uye namabwe anokosha, negoridhe.</para>
  <para style="p">
    <verse number="23" style="v"/>“ ‘Harani, Kane neEdheni navashambadziri vokuShebha, Ashuri neKirimadhi vakatengeserana newe. <verse number="24" style="v"/>Vakatengeserana newe munzvimbo dzokutengesera nguo dzakaisvonaka, dzemicheka yebhuruu, nezvakarukwa, namachira amavara namabote akakoswa uye ane mafundo akasimba.</para>
  <para style="q1">
    <verse number="25" style="v"/>“ ‘Zvikepe zveTashishi zvakashanda</para>
  <para style="q2">pakutakura zvigadzirwa zvako.</para>
  <para style="q1">Iwe wakazadzwa nezvitakurwa zvinorema,</para>
  <para style="q2">imo mumwoyo megungwa.</para>
  <para style="q1">
    <verse number="26" style="v"/>Vakwasvi vako vanokutora</para>
  <para style="q2">voenda newe kumakungwa makuru.</para>
  <para style="q1">Asi mhepo yokumabvazuva ichakuputsa-putsa mumwoyo megungwa chaimo.</para>
  <para style="q1">
    <verse number="27" style="v"/>Pfuma yako, nenhumbi dzokutengesa nezvakagadzirwa,</para>
  <para style="q2">varayiri navafambisi vako vezvikepe navagadziri vazvo,</para>
  <para style="q1">vashambadziri vako nevarwi vako vose,</para>
  <para style="q2">uye vose varimo</para>
  <para style="q1">vachanyura mukati momwoyo wegungwa,</para>
  <para style="q2">pazuva rokuparadzwa kwechikepe chako.</para>
  <para style="q1">
    <verse number="28" style="v"/>Nyika dzokumahombekombe dzichadengenyeka</para>
  <para style="q2">panodanidzira vafambisi vako vezvikepe.</para>
  <para style="q1">
    <verse number="29" style="v"/>Vose vanobata matanda okukwasva</para>
  <para style="q2">vachasiya zvikepe zvavo;</para>
  <para style="q1">vachairi nevafambisi vako vezvikepe</para>
  <para style="q2">vachamira kumahombekombe.</para>
  <para style="q1">
    <verse number="30" style="v"/>Vachadanidzira namanzwi avo</para>
  <para style="q2">vagochema zvikuru pamusoro pako;</para>
  <para style="q1">vachakusha guruva pamisoro yavo</para>
  <para style="q2">vagoumburuka mumadota.</para>
  <para style="q1">
    <verse number="31" style="v"/>Vachaveura misoro yavo nokuda kwako,</para>
  <para style="q2">uye vachapfeka nguo dzamasaga.</para>
  <para style="q1">Vachachema pamusoro pako nokurwadza kwomwoyo,</para>
  <para style="q2">uye nokuchema kukuru.</para>
  <para style="q1">
    <verse number="32" style="v"/>Pavanoungudza nokuchema pamusoro pako,</para>
  <para style="q2">vachachema pamusoro pako vachiti,</para>
  <para style="q1">“Ndianiko akashaya rokureva seTire,</para>
  <para style="q2">rakakomberedzwa negungwa?”</para>
  <para style="q1">
    <verse number="33" style="v"/>Pakabuda vashambadziri vako vachienda kugungwa,</para>
  <para style="q2">wakagutisa ndudzi zhinji,</para>
  <para style="q1">nepfuma yako huru uye nenhumbi dzako,</para>
  <para style="q2">wakapfumisa madzimambo enyika.</para>
  <para style="q1">
    <verse number="34" style="v"/>Zvino wakaputsanyiwa negungwa</para>
  <para style="q2">mumvura zhinji yakadzika;</para>
  <para style="q1">nhumbi dzako navanhu vako vose</para>
  <para style="q2">zvakanyura pamwe chete newe.</para>
  <para style="q1">
    <verse number="35" style="v"/>Vose vanogara mumahombekombe vanoshamiswa newe;</para>
  <para style="q2">madzimambo avo anodedera nokutya,</para>
  <para style="q2">uye zviso zvavo zvakanganiswa nokutyiswa.</para>
  <para style="q1">
    <verse number="36" style="v"/>Vashambadziri vari pakati pendudzi vanokuridzira muridzo;</para>
  <para style="q2">wasvika kumagumo anonyangadza</para>
  <para style="q2">uye hauchazovapozve.’ ”</para>
  <chapter number="28" style="c"/>
  <para style="s1">Chiprofita pamusoro paMambo weTire</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, uti kumubati weTire, ‘Zvanzi naIshe Jehovha:</para>
  <para style="q1">“ ‘Mukuzvikudza kwomwoyo wako</para>
  <para style="q2">iwe unoti, “Ini ndiri mwari;</para>
  <para style="q1">ndinogara pachigaro choushe chamwari,</para>
  <para style="q2">pakati pomwoyo wamakungwa.”</para>
  <para style="q1">Asi uri munhu zvako uye hauzi mwari,</para>
  <para style="q2">kunyange uchifunga kuti wakachenjera samwari.</para>
  <para style="q1">
    <verse number="3" style="v"/>Wakachenjera kukunda Dhanieri here?</para>
  <para style="q2">Hauna chakavanzika chausingazivi here?</para>
  <para style="q1">
    <verse number="4" style="v"/>Wakazviwanira pfuma</para>
  <para style="q2">nouchenjeri hwako nokunzwisisa kwako,</para>
  <para style="q1">uye wakazviunganidzira goridhe nesirivha</para>
  <para style="q2">muzvivigiro zvepfuma yako.</para>
  <para style="q1">
    <verse number="5" style="v"/>Wakawanza pfuma yako</para>
  <para style="q2">nouchenjeri hwako hwokutengesa,</para>
  <para style="q1">uye nokuda kwepfuma yako</para>
  <para style="q2">mwoyo wako wakazvikudza.</para>
  <para style="p">
    <verse number="6" style="v"/>“ ‘Naizvozvo zvanzi naIshe Jehovha:</para>
  <para style="q1">“ ‘Nokuti unofunga kuti wakangwara,</para>
  <para style="q2">sokungwara kwamwari,</para>
  <para style="q1">
    <verse number="7" style="v"/>ndava kuzouyisa vatorwa kuti vazokurwisa,</para>
  <para style="q2">rudzi rwakaipisisa pakati pendudzi dzose,</para>
  <para style="q1">vachavhomora minondo yavo kuti varwise kunaka nokuchenjera kwako,</para>
  <para style="q2">vagosvibisa kupenya kwokubwinya kwako.</para>
  <para style="q1">
    <verse number="8" style="v"/>Vachakuburutsira kugomba,</para>
  <para style="q2">uye uchafa rufu runorwadza</para>
  <para style="q2">pakati pomwoyo wamakungwa.</para>
  <para style="q1">
    <verse number="9" style="v"/>Ipapo uchati here, “Ndiri mwari,”</para>
  <para style="q2">pamberi pavanokuuraya?</para>
  <para style="q1">Uchava munhu chete, kwete mwari,</para>
  <para style="q2">mumaoko aivo vanokuuraya.</para>
  <para style="q1">
    <verse number="10" style="v"/>Uchafa rufu rwomunhu asina kudzingiswa</para>
  <para style="q2">pamaoko avatorwa.</para>
  <para style="m">Ndazvitaura, ndizvo zvinotaura Ishe Jehovha.’ ”</para>
  <para style="p">
    <verse number="11" style="v"/>Shoko raJehovha rakasvika kwandiri richiti: <verse number="12" style="v"/>“Mwanakomana womunhu, chemera mambo weTire ugoti kwaari, ‘Zvanzi naIshe Jehovha:</para>
  <para style="q1">“ ‘Wakanga uri muenzaniso wokukwana,</para>
  <para style="q2">uzere nouchenjeri wakakwana parunako.</para>
  <para style="q1">
    <verse number="13" style="v"/>Wakanga uri muEdheni,</para>
  <para style="q2">bindu raMwari;</para>
  <para style="q1">wakashongedzwa namatombo ose anokosha anoti:</para>
  <para style="q2">rubhi, tapazi neemeradhi,</para>
  <para style="q2">krisorite, onikisi, jasipa,</para>
  <para style="q2">safuri, turikoise nebheriri.</para>
  <para style="q1">Urongwa nezvitsigiro zvako zvakanga zvakagadzirwa negoridhe;</para>
  <para style="q2">zvakagadzirwa pazuva rokusikwa kwako.</para>
  <para style="q1">
    <verse number="14" style="v"/>Wakazodzwa sekerubhi rinorinda,</para>
  <para style="q2">nokuti ndiko kugadza kwandakakuita.</para>
  <para style="q1">Wakanga uri pamusoro pegomo dzvene raMwari;</para>
  <para style="q2">wakanga uchifamba pakati pamabwe omoto.</para>
  <para style="q1">
    <verse number="15" style="v"/>Wakanga usina chaungapomerwa panzira dzako,</para>
  <para style="q2">kubva pazuva rawakasikwa</para>
  <para style="q2">kusvikira kuipa pakwazowanikwa mauri.</para>
  <para style="q1">
    <verse number="16" style="v"/>Nokuwanda kwokushambadzira kwako</para>
  <para style="q2">wakabva wazara nechisimba,</para>
  <para style="q2">ndokubva watadza.</para>
  <para style="q1">Saka ndakakudzinga mukunyadziswa kubva pagomo raMwari,</para>
  <para style="q2">uye ndakakudzinga, iwe kerubhi rokurinda,</para>
  <para style="q2">kuti ubve pakati pamabwe omoto.</para>
  <para style="q1">
    <verse number="17" style="v"/>Mwoyo wako wakazvikudza</para>
  <para style="q2">nokuda kworunako rwako,</para>
  <para style="q1">uye wakaodza uchenjeri hwako</para>
  <para style="q2">nokuda kwokubwinya kwako.</para>
  <para style="q1">Saka ndakakukanda panyika;</para>
  <para style="q2">ndakakuita chinhu chinosekwa pamberi pamadzimambo.</para>
  <para style="q1">
    <verse number="18" style="v"/>Nokuda kwokuwanda kwezvivi zvako, uye nokubiridzira kwako mukushambadzira,</para>
  <para style="q2">wakazvidza nzvimbo dzako tsvene.</para>
  <para style="q1">Saka ndakaita kuti moto ubude kubva mauri,</para>
  <para style="q2">ukakuparadza,</para>
  <para style="q1">uye ndakakupisa kusvikira wava madota panyika,</para>
  <para style="q2">pamberi pavose vaikuona.</para>
  <para style="q1">
    <verse number="19" style="v"/>Ndudzi dzose dzaikuziva</para>
  <para style="q2">dzinoshamiswa newe;</para>
  <para style="q1">wasvika pamagumo akaipisisa</para>
  <para style="q2">uye hauchazovapozve.’ ”</para>
  <para style="s1">Chiprofita pamusoro peSidhoni</para>
  <para style="p">
    <verse number="20" style="v"/>Shoko raJehovha rakasvika kwandiri richiti: <verse number="21" style="v"/>“Mwanakomana womunhu, rinzira chiso chako pamusoro peSidhoni; uprofite pamusoro paro, <verse number="22" style="v"/>uti, ‘Zvanzi naIshe Jehovha:</para>
  <para style="q1">“ ‘Ndine mhaka newe, iwe Sidhoni,</para>
  <para style="q2">uye ndichazviwanira kukudzwa mukati mako.</para>
  <para style="q1">Vachaziva kuti ndini Jehovha,</para>
  <para style="q2">pandichariranga</para>
  <para style="q2">ndigozviratidza mariri kuti ndiri mutsvene.</para>
  <para style="q1">
    <verse number="23" style="v"/>Ndichatuma denda pamusoro paro</para>
  <para style="q2">ndigoita kuti ropa riyerere munzira dzaro.</para>
  <para style="q1">Vakaurayiwa vachawa mariri,</para>
  <para style="q2">nomunondo uchirirwisa kumativi ose.</para>
  <para style="q1">Ipapo vachaziva kuti ndini Jehovha.</para>
  <para style="p">
    <verse number="24" style="v"/>“ ‘Vanhu veIsraeri havachazovizve navavakidzani vanovagodora vachivarwadzisa sorukato runopinza. Ipapo vachaziva kuti ndini Ishe Jehovha.</para>
  <para style="p">
    <verse number="25" style="v"/>“ ‘Zvanzi naIshe Jehovha: Pandinounganidza vanhu veIsraeri kubva kundudzi kwavakanga vakaparadzirwa, ndichazviratidza kuti ndiri mutsvene pakati pavo pamberi pendudzi. Ipapo vachagara munyika yavo pachavo, yandakapa muranda wangu Jakobho. <verse number="26" style="v"/>Vachagaramo norugare uye vachavaka dzimba nokusima minda yemizambiringa; vachagara norugare pandicharanga vavakidzani vavo vose vanovagodora. Ipapo vachaziva kuti ndini Jehovha Mwari wavo.’ ”</para>
  <chapter number="29" style="c"/>
  <para style="s1">Chiprofita pamusoro peIjipiti</para>
  <para style="p">
    <verse number="1" style="v"/>Mugore regumi, mumwedzi wegumi pazuva regumi namaviri, shoko raJehovha rakasvika kwandiri richiti, <verse number="2" style="v"/>“Mwanakomana womunhu, rinzira chiso chako pamusoro paFaro mambo weIjipiti. <verse number="3" style="v"/>Taura kwaari kuti, ‘Zvanzi naIshe Jehovha:</para>
  <para style="q1">“ ‘Ndine mhaka newe, iwe Faro mambo weIjipiti,</para>
  <para style="q2">iyewe shato huru uvete pakati pehova dzako.</para>
  <para style="q1">Iwe unoti, “Nairi ndorwangu;</para>
  <para style="q2">ndakazvigadzirira pachangu.”</para>
  <para style="q1">
    <verse number="4" style="v"/>Asi ndichaisa zvikokovono mushaya dzako,</para>
  <para style="q2">uye ndichaita kuti hove dzomuhova dzako dzinamatire pamakwati ako.</para>
  <para style="q1">Ndichakukwevera kunze ubve pakati pehova dzako,</para>
  <para style="q2">nehove dzose dzakanamatira pamakwati ako.</para>
  <para style="q1">
    <verse number="5" style="v"/>Ndichakusiya mugwenga,</para>
  <para style="q2">iwe nehove dzose dzomuhova dzako.</para>
  <para style="q1">Uchawira pasi pabani pachena zvapo,</para>
  <para style="q2">uye haungaunganidzwi kana kunongwa.</para>
  <para style="q1">Ndichakupa sechokudya</para>
  <para style="q2">kuzvikara zvenyika neshiri dzedenga.</para>
  <para style="m">
    <verse number="6" style="v"/>Ipapo vose vagere muIjipiti vachaziva kuti ndini Jehovha.</para>
  <para style="p">“ ‘Wakanga uri tsvimbo yorutsanga kuimba yaIsraeri. <verse number="7" style="v"/>Vakati vachikubata namaoko avo, iwe ukatsemuka, ukabvarura mapfudzi avo; pavakasendamira pauri, wakavhunika misana yavo ndokuminama.</para>
  <para style="p">
    <verse number="8" style="v"/>“ ‘Naizvozvo zvanzi naIshe Jehovha: Ndichauyisa munondo kuzokurwisa nokuuraya vanhu vako nezvipfuwo zvavo. <verse number="9" style="v"/>Ijipiti ichava dongo rakaparadzwa. Ipapo vachaziva kuti ndini Jehovha.</para>
  <para style="p">“ ‘Nokuti iwe wakati, “Nairi ndorwangu; ndini ndakaruita,” <verse number="10" style="v"/>naizvozvo ndine mhaka newe nehova dzako, uye ndichaita kuti nyika yeIjipiti iparadzwe ive dongo kubva kuMigidhori kusvikira kuAswani, kundosvika kumuganhu weEtiopia. <verse number="11" style="v"/>Hakuna rutsoka kana rwemhuka ruchapfuura nomo; hakuna achagaramo kwamakore makumi mana. <verse number="12" style="v"/>Nyika yeIjipiti ndichaiita dongo pakati penyika dzakaparadzwa, uye maguta ayo achava matongo kwamakore makumi mana pakati pamaguta akaitwa matongo. Uye ndichaparadzira vaIjipita pakati pendudzi, ndichavadzingira kunyika zhinji.</para>
  <para style="p">
    <verse number="13" style="v"/>“ ‘Asi zvanzi naIshe Jehovha: Mushure mamakore makumi mana ndichaunganidza vaIjipita kubva kundudzi dzandakanga ndavadzingira. <verse number="14" style="v"/>Ndichavadzosa kubva kuutapwa ndigovadzosera kunyika yePatirosi, nyika yamadzitateguru avo. Vachava ushe hwakazvidzwa ikoko. <verse number="15" style="v"/>Huchava ushe hwakazvidzika chose uye hahuchazozvisimudzirizve pamusoro pedzimwe ndudzi. <verse number="16" style="v"/>Ijipiti haichazombovizve chivimbo chavanhu veIsraeri asi ichava chirangaridzo chechivi chavo chokucheukira kwairi kuti vabatsirwe. Ipapo vachaziva kuti ndini Ishe Jehovha.’ ”</para>
  <para style="p">
    <verse number="17" style="v"/>Mugore ramakumi maviri namanomwe, nomwedzi wokutanga pazuva rokutanga, shoko rakasvika kwandiri richiti, <verse number="18" style="v"/>“Mwanakomana womunhu, Nebhukadhinezari mambo weBhabhironi akabatisa hondo yake basa guru rokurwa neTire; musoro mumwe nomumwe wakasvuurwa uye pfudzi rimwe nerimwe rakasvotorwa. Kunyange zvakadaro iye nehondo yake havana kuwana mubayiro pamusoro pebasa ravakaita achirwa naro. <verse number="19" style="v"/>Naizvozvo zvanzi naIshe Jehovha: Ndiri kuzopa nyika yeIjipiti kuna Nebhukadhinezari mambo weBhabhironi, uye iye achatapa pfuma yayo. Achapamba nokutora nyika somuripo wehondo yake. <verse number="20" style="v"/>Ndakamupa Ijipiti somubayiro wokushingaira kwake nokuti iye nehondo yake vakandibatira ini, ndizvo zvinotaura Ishe Jehovha.</para>
  <para style="p">
    <verse number="21" style="v"/>“Pazuva iro ndichameresa runyanga rweimba yaIsraeri, uye ndichazarura muromo wako pakati pavo. Ipapo vachaziva kuti ndini Jehovha.”</para>
  <chapter number="30" style="c"/>
  <para style="s1">Kuchema pamusoro peIjipiti</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, profita uti, ‘Zvanzi naIshe Jehovha:</para>
  <para style="q1">“ ‘Ungudza uti,</para>
  <para style="q2">“Haiwa, zuva iro!”</para>
  <para style="q1">
    <verse number="3" style="v"/>Nokuti zuva rava pedyo,</para>
  <para style="q2">zuva raJehovha rava pedyo,</para>
  <para style="q1">zuva ramakore,</para>
  <para style="q2">nguva yokuparadzwa kwendudzi.</para>
  <para style="q1">
    <verse number="4" style="v"/>Munondo uchauya pamusoro peIjipiti,</para>
  <para style="q2">uye kurwadziwa kuchauya pamusoro paEtiopia.</para>
  <para style="q1">Vakaurayiwa pavachawa muIjipiti,</para>
  <para style="q2">pfuma yake ichatakurwa ichienda kure</para>
  <para style="q2">uye nheyo dzayo dzichakoromorwa.</para>
  <para style="m">
    <verse number="5" style="v"/>Etiopia nePuti, Ridhia neArabhia yose, Ribhiya navanhu venyika yesungano vachaurayiwa nomunondo pamwe chete neIjipiti.</para>
  <para style="p">
    <verse number="6" style="v"/>“ ‘Zvanzi naJehovha:</para>
  <para style="q1">“ ‘Vanotsigira Ijipiti vachawa</para>
  <para style="q2">uye simba rainozvikudza naro richapera.</para>
  <para style="q1">Kubva kuMigidhori kusvikira kuAswani,</para>
  <para style="q2">vachaurayiwa nomunondo mukati pake,</para>
  <para style="q4">ndizvo zvinotaura Ishe Jehovha.</para>
  <para style="q1">
    <verse number="7" style="v"/>Vachaparadzwa</para>
  <para style="q2">pakati penyika dzakaparadzwa,</para>
  <para style="q1">uye maguta avo achava</para>
  <para style="q2">pakati pamaguta akaitwa matongo.</para>
  <para style="q1">
    <verse number="8" style="v"/>Ipapo vachaziva kuti ndini Jehovha,</para>
  <para style="q2">pandichatungidza moto kuIjipiti</para>
  <para style="q2">uye vabatsiri vayo vose vachaparadzwa.</para>
  <para style="p">
    <verse number="9" style="v"/>“ ‘Pazuva iro, nhume dzichabva kwandiri dziri muzvikepe kuti dzindotyisidzira Etiopia kuti abve pakuvarairwa kwake. Ucharwadziwa pazuva rokuparadzwa kweIjipiti, nokuti zvirokwazvo rinouya.</para>
  <para style="p">
    <verse number="10" style="v"/>“ ‘Zvanzi naIshe Jehovha:</para>
  <para style="q1">“ ‘Ndichagumisa vanhu vose veIjipiti</para>
  <para style="q2">noruoko rwaNebhukadhinezari mambo weBhabhironi.</para>
  <para style="q1">
    <verse number="11" style="v"/>Iye nehondo yake, rudzi rwakaipisisa pakati pendudzi,</para>
  <para style="q2">achauyiswa kuti azoparadza nyika.</para>
  <para style="q1">Vachavhomora minondo yavo kuti varwise Ijipiti,</para>
  <para style="q2">uye vachazadza nyika navakaurayiwa.</para>
  <para style="q1">
    <verse number="12" style="v"/>Ndichaomesa hova dzeNairi,</para>
  <para style="q2">uye ndichatengesa nyika kuvanhu vakaipa;</para>
  <para style="q1">namaoko avatorwa</para>
  <para style="q2">ndichaparadza nyika nezvose zviri mairi.</para>
  <para style="m">Ini Jehovha ndazvitaura.</para>
  <para style="p">
    <verse number="13" style="v"/>“ ‘Zvanzi naIshe Jehovha:</para>
  <para style="q1">“ ‘Ndichaparadza zvifananidzo</para>
  <para style="q2">uye ndichagumisa mifananidzo yeMemufisi.</para>
  <para style="q1">MuIjipiti hamuchazovizve nomuchinda,</para>
  <para style="q2">uye ndichaparadzira kutya munyika yose.</para>
  <para style="q1">
    <verse number="14" style="v"/>Ndichaita kuti Patirosi ive dongo,</para>
  <para style="q2">ndichapisa Zoani,</para>
  <para style="q2">uye ndicharanga Tebhesi.</para>
  <para style="q1">
    <verse number="15" style="v"/>Ndichadururira hasha dzangu pamusoro pePerusiami,</para>
  <para style="q2">iyo nhare yeIjipiti,</para>
  <para style="q2">uye ndichaparadza vanhu vose veTebhesi.</para>
  <para style="q1">
    <verse number="16" style="v"/>Ndichapisa Ijipiti;</para>
  <para style="q2">Perusiami ichazvonyongoka nokurwadziwa.</para>
  <para style="q1">Tebhesi richakukurwa nedutu;</para>
  <para style="q2">Memufisi ichagara iri munhamo.</para>
  <para style="q1">
    <verse number="17" style="v"/>Majaya okuHerioporisi neokuBhubhastisi</para>
  <para style="q2">achaurayiwa nomunondo,</para>
  <para style="q2">uye maguta achatapwa.</para>
  <para style="q1">
    <verse number="18" style="v"/>Zuva iroro richava rerima paTapanhesi,</para>
  <para style="q2">pandichavhuna joko reIjipiti;</para>
  <para style="q2">kuzvikudza kwesimba raro kuchapera ipapo.</para>
  <para style="q1">Richafukidzwa namakore,</para>
  <para style="q2">uye misha yaro ichatapwa.</para>
  <para style="q1">
    <verse number="19" style="v"/>Saka ndicharanga Ijipiti,</para>
  <para style="q2">uye vachaziva kuti ndini Jehovha.’ ”</para>
  <para style="p">
    <verse number="20" style="v"/>Mugore regumi nerimwe, mumwedzi wokutanga pazuva rechinomwe shoko raJehovha rakasvika kwandiri richiti, <verse number="21" style="v"/>“Mwanakomana womunhu, ndavhuna ruoko rwaFaro mambo weIjipiti. Haruna kusungwa kuti rupore kana kuiswa chiseketo kuti ruve nesimba rokubata munondo. <verse number="22" style="v"/>Naizvozvo zvanzi naIshe Jehovha: Ndine mhaka naFaro mambo weIjipiti. Ndichavhuna maoko ake ose ari maviri, ruoko rwakanaka norwakavhunika, ndigoita kuti munondo uwe kubva muruoko rwake. <verse number="23" style="v"/>Ndichaparadzira vaIjipita pakati pendudzi ndigovadzingira munyika dzose. <verse number="24" style="v"/>Ndichasimbisa ruoko rwamambo weBhabhironi uye ndichaisa munondo wangu muruoko rwake, asi ndichavhuna maoko aFaro, uye achagomera pamberi pake somunhu akuvadzwa zvokuti achafa. <verse number="25" style="v"/>Ndichasimbisa maoko amambo weBhabhironi, asi maoko aFaro acharembera pasi. Ipapo vachaziva kuti ndini Jehovha, pandichaisa munondo muruoko rwamambo weBhabhironi agouvheyesa kuti arwise Ijipiti. <verse number="26" style="v"/>Ndichaparadzira vaIjipiti pakati pendudzi ndigovadzingira munyika dzose. Ipapo vachaziva kuti ndini Jehovha.”</para>
  <chapter number="31" style="c"/>
  <para style="s1">Musidhari womuRebhanoni</para>
  <para style="p">
    <verse number="1" style="v"/>Mugore regumi nerimwe, mumwedzi wechitatu pazuva rokutanga, shoko raJehovha rakasvika kwandiri richiti, <verse number="2" style="v"/>“Mwanakomana womunhu, uti kuna Faro mambo weIjipiti navanhu vake vose:</para>
  <para style="q1">“ ‘Ndianiko angaenzaniswa nemi paushe?</para>
  <para style="q1">
    <verse number="3" style="v"/>Rangarirai Asiria, yaimbova musidhari muRebhanoni,</para>
  <para style="q2">wakanga una matavi akaisvonaka akanga akafukidzira dondo;</para>
  <para style="q1">wakanga wakareba kwazvo,</para>
  <para style="q2">manhengenya awo ari pamusoro pamashizha akapfumvutira.</para>
  <para style="q1">
    <verse number="4" style="v"/>Mvura zhinji yakaupa zvokudya,</para>
  <para style="q2">zvitubu zvakadzika zvakaita kuti urebe;</para>
  <para style="q1">hova dzacho dzakayerera dzichipoteredza hunde,</para>
  <para style="q2">uye dzakatumira mironga yadzo kumiti yose yesango.</para>
  <para style="q1">
    <verse number="5" style="v"/>Saka wakareba kwazvo</para>
  <para style="q2">kupfuura miti yose yesango,</para>
  <para style="q1">mativi awo akawanda</para>
  <para style="q2">uye matavi awo akareba,</para>
  <para style="q2">achitandavara nokuda kwemvura zhinji.</para>
  <para style="q1">
    <verse number="6" style="v"/>Shiri dzose dzedenga</para>
  <para style="q2">dzakavakira matendere adzo pamatavi awo,</para>
  <para style="q1">mhuka dzose dzesango</para>
  <para style="q2">dzakaberekera pasi pamatavi awo;</para>
  <para style="q1">ndudzi dzose huru</para>
  <para style="q2">dzakagara pamumvuri wawo.</para>
  <para style="q1">
    <verse number="7" style="v"/>Wakanga uchiyevedza parunako,</para>
  <para style="q2">namatavi awo akatandavara,</para>
  <para style="q1">nokuti midzi yawo yaidzika pasi</para>
  <para style="q2">kune mvura zhinji.</para>
  <para style="q1">
    <verse number="8" style="v"/>Misidhari yomubindu raMwari</para>
  <para style="q2">yakanga isingagoni kuukunda,</para>
  <para style="q1">uye miti yomupaini</para>
  <para style="q2">yakanga isingaenzani namatavi awo,</para>
  <para style="q1">uye miti yemipurani</para>
  <para style="q2">hayaienzaniswa namatavi awo,</para>
  <para style="q1">hakuna muti mubindu raMwari</para>
  <para style="q2">waienzana nawo pakunaka.</para>
  <para style="q1">
    <verse number="9" style="v"/>Ndakauita muti unoyevedza</para>
  <para style="q2">una matavi akawanda,</para>
  <para style="q1">muti waiyemurwa nemiti yose yomuEdheni</para>
  <para style="q2">mubindu raMwari.</para>
  <para style="p">
    <verse number="10" style="v"/>“ ‘Naizvozvo zvanzi naIshe Jehovha: Nemhaka yokuti wakanga wakareba kwazvo, uchisimudzira manhengenya awo pamatavi akapfumvutira, uye nemhaka yokuti wakazvikudza nokuda kwokureba kwawo, <verse number="11" style="v"/>ndakauisa kumutongi wendudzi, kuti vamuitire zvakafanira kuipa kwawo. Ndakaukanda padivi, <verse number="12" style="v"/>uye rudzi rwakaipisisa kundudzi dzavatorwa rwakautemera pasi ndokuusiya. Matavi awo akawira pamakomo nomumipata yose; matavi awo ose akavhunikira muhova dzose dzenyika. Ndudzi dzose dzomunyika dzakabva pasi pomumvuri wawo dzikausiya. <verse number="13" style="v"/>Shiri dzose dzedenga dzakamhara pamuti wakawa, uye mhuka dzose dzenyika dzakanga dziri pakati pamatavi awo. <verse number="14" style="v"/>Naizvozvo hakuna mimwe miti iri pamvura zhinji ichareba kwazvo ichizvikudza, ichizvisimudzira manhengenya ayo pamusoro pamatavi akapfumvutira. Hakuna mimwe miti inowana mvura yakadai ichazombosvika paurefu hwakadai; yose ichafa, nokuti nyika iri pasi, pakati pavanhu vanofa, navaya vanoburukira kugomba.</para>
  <para style="p">
    <verse number="15" style="v"/>“ ‘Zvanzi naIshe Jehovha: Pazuva rawakaburutsirwa muguva ndakafukidza matsime akadzika kuti aungudze nokuda kwawo ndikamisa hova dzawo, uye mvura yawo zhinji yakadziviswa. Nemhaka yawo ndakafukidza Rebhanoni nokusuwa, uye miti yose yesango yakasvava. <verse number="16" style="v"/>Ndakaita kuti ndudzi dzidedere padzakanzwa kuwa kwako pandakuburusira muguva navaya vanoenda mugomba nawo. Ipapo miti yose yomuEdheni, yakasarudzika uye neyakanakisa muRebhanoni, miti yose yakanga ichiwana mvura yakakwana, yakanyaradzwa panyika pasi. <verse number="17" style="v"/>Vaya vaigara mumumvuri wawo, navaya vavaibatana navo pakati pendudzi, vakanga vaburukirawo muguva nawo, vachiva pamwe navaya vakaurayiwa nomunondo.</para>
  <para style="p">
    <verse number="18" style="v"/>“ ‘Ndeipiko miti yeEdheni ingaenzaniswa newe pakubwinya noushe? Kunyange zvakadaro, newewo, uchaburutswa pamwe chete nemiti yeEdheni panyika pasi; ucharara pakati pavasina kudzingiswa, navaya vakaurayiwa nomunondo.</para>
  <para style="p">“ ‘Ndiye Faro navanhu vake vazhinji, ndizvo zvinotaura Ishe Jehovha.’ ”</para>
  <chapter number="32" style="c"/>
  <para style="s1">Kuchema pamusoro paFaro</para>
  <para style="p">
    <verse number="1" style="v"/>Mugore regumi namaviri, mumwedzi wegumi nemiviri pazuva rokutanga, shoko raJehovha rakasvika kwandiri richiti, <verse number="2" style="v"/>“Mwanakomana womunhu, chemera Faro mambo weIjipiti uti kwaari:</para>
  <para style="q1">“ ‘Iwe wakafanana neshumba pakati pendudzi;</para>
  <para style="q2">wakaita sechikara mukati mamakungwa</para>
  <para style="q1">uchibvongodza-bvongodza mukati mehova dzako,</para>
  <para style="q2">uchibvongodza mvura netsoka dzako</para>
  <para style="q2">uye uchiita kuti hova dzive namatope.</para>
  <para style="p">
    <verse number="3" style="v"/>“ ‘Zvanzi naIshe Jehovha:</para>
  <para style="q1">“ ‘Neboka ravanhu vazhinji</para>
  <para style="q2">ndichakanda mambure angu pamusoro pako,</para>
  <para style="q2">uye vachakukweva mumumbure wangu.</para>
  <para style="q1">
    <verse number="4" style="v"/>Ndichakukanda panyika</para>
  <para style="q2">ndichakurasira pamhene.</para>
  <para style="q1">Ndichamharisa shiri dzose dzedenga pamusoro pako,</para>
  <para style="q2">uye zvikara zvose zvomunyika zvichagutswa newe.</para>
  <para style="q1">
    <verse number="5" style="v"/>Ndichayanika nyama yako pamakomo,</para>
  <para style="q2">ndigozadza mipata nezvitunha zvako.</para>
  <para style="q1">
    <verse number="6" style="v"/>Ndichadiridza nyika neropa rako rinenge richiyerera</para>
  <para style="q2">kusvikira kumakomo,</para>
  <para style="q2">uye nzizi dzichazadzwa nenyama yako.</para>
  <para style="q1">
    <verse number="7" style="v"/>Pandichakudzima, ndichafukidza matenga</para>
  <para style="q2">uye ndichasvibisa nyeredzi;</para>
  <para style="q1">ndichafukidza zuva mugore,</para>
  <para style="q2">uye mwedzi haungabudisi chiedza chawo.</para>
  <para style="q1">
    <verse number="8" style="v"/>Zviedza zvose zvinopenya zvedenga</para>
  <para style="q2">ndichazvidzima pamusoro pako;</para>
  <para style="q2">ndichauyisa rima pamusoro penyika yako,</para>
  <para style="q4">ndizvo zvinotaura Ishe Jehovha.</para>
  <para style="q1">
    <verse number="9" style="v"/>Ndichatambudza mwoyo yavanhu vazhinji,</para>
  <para style="q2">pandichauyisa kuparadzwa kwako pakati pendudzi,</para>
  <para style="q2">pakati penyika dzausina kumboziva.</para>
  <para style="q1">
    <verse number="10" style="v"/>Ndichaita kuti marudzi mazhinji ashamisike pamusoro pako,</para>
  <para style="q2">uye madzimambo avo achadedera nokutya nokuda kwako,</para>
  <para style="q2">pandichavheyesa munondo wangu pamberi pavo.</para>
  <para style="q1">Pazuva rokuwa kwako</para>
  <para style="q2">mumwe nomumwe wavo achadedera</para>
  <para style="q2">nguva dzose, nokuda kwoupenyu hwake.</para>
  <para style="p">
    <verse number="11" style="v"/>“ ‘Nokuti zvanzi naIshe Jehovha:</para>
  <para style="q1">“ ‘Munondo wamambo weBhabhironi</para>
  <para style="q2">uchauya kuzokurwisa.</para>
  <para style="q1">
    <verse number="12" style="v"/>Ndichaita kuti vanhu vako vazhinji vawe</para>
  <para style="q2">nokuda kweminondo yavane simba,</para>
  <para style="q2">vanhu vakaipisisa pandudzi dzose.</para>
  <para style="q1">Vachaparadza kuzvikudza kweIjipiti,</para>
  <para style="q2">uye vanhu vayo vazhinji vachakundwa.</para>
  <para style="q1">
    <verse number="13" style="v"/>Ndichaparadza mombe dzayo dzose</para>
  <para style="q2">dziri panhivi dzemvura zhinji,</para>
  <para style="q1">hakuchazova norutsoka rwomunhu ruchaibvongodza,</para>
  <para style="q2">kana namahwanda emombe achaibvongodza.</para>
  <para style="q1">
    <verse number="14" style="v"/>Ipapo ndichaita kuti mvura yavo igadzikane,</para>
  <para style="q2">uye ndichaita kuti hova dzayo dziyerere samafuta,</para>
  <para style="q4">ndizvo zvinotaura Ishe Jehovha.</para>
  <para style="q1">
    <verse number="15" style="v"/>Pandichaita Ijipiti kuti ive dongo</para>
  <para style="q2">uye pandichabvisa zvose zviri mairi,</para>
  <para style="q1">pandichauraya vose vanogaramo,</para>
  <para style="q2">ipapo vachaziva kuti ndini Jehovha.’</para>
  <para style="p">
    <verse number="16" style="v"/>“Aya ndiwo mashoko okuchema avachaiimbira. Vanasikana vendudzi vachaimba; nokuda kweIjipiti navanhu vayo vose vazhinji vachaimba, ndizvo zvinotaura Ishe Jehovha.”</para>
  <para style="p">
    <verse number="17" style="v"/>Mugore regumi namaviri, pazuva regumi namashanu romwedzi, shoko raJehovha rakasvika kwandiri richiti, <verse number="18" style="v"/>“Mwanakomana womunhu, ungudza nokuda kwavanhu vazhinji veIjipiti uye uvawisire pasi zvose iyo nyika navanasikana vendudzi dzine simba, pamwe chete navaya vanoburukira kugomba. <verse number="19" style="v"/>Uti kwavari, ‘Ko, imi munonyanya kudikanwa kupfuura vamwe here? Burukai munoradzikwa pakati pavasina kudzingiswa.’ <verse number="20" style="v"/>Vachava pakati pavakaurayiwa nomunondo. Munondo wavhomorwa; ngaakweverwe kunze pamwe chete navanhu vake vazhinji. <verse number="21" style="v"/>Vatungamiri vane simba vari mukati meguva, vachati pamusoro peIjipiti navabatsiri vayo, ‘Vaburukira kuno uye vavete pamwe chete navasina kudzingiswa, navaya vakaurayiwa nomunondo.’</para>
  <para style="p">
    <verse number="22" style="v"/>“Asiria iriko nehondo yayo yose; yakakomberedzwa namakuva avakaurayiwa vayo vose, vose vakaurayiwa nomunondo. <verse number="23" style="v"/>Makuva ayo ari pasi pasi mugomba uye hondo yayo ivete yakakomberedza rinda rayo. Vose vakanga vaparadzira kutya munyika yavapenyu vakaurayiwa vakafa nomunondo.</para>
  <para style="p">
    <verse number="24" style="v"/>“Eramu iriko, pamwe chete navanhu vayo vazhinji vose vakapoteredza rinda rayo. Vose vakaurayiwa, vakafa nomunondo. Vose vakanga vatyisidzira vamwe munyika yavapenyu vakaburukira panyika pasi vasina kudzingiswa. Vakatakura nyadzi dzavo navaya vanoburukira kugomba. <verse number="25" style="v"/>Yakawaridzirwa mubhedha pakati pavakaurayiwa, nevanhu vayo vazhinji vakakomberedza rinda rayo. Vose havana kudzingiswa, vakaurayiwa nomunondo. Nemhaka yokuti kutyisidzira kwavo kwakanga kwapararira munyika yavapenyu, vanotakura nyadzi dzavo navaya vanoburukira kugomba, vakaradzikwa pakati pavakaurayiwa.</para>
  <para style="p">
    <verse number="26" style="v"/>“Mesheki neTubhari dziripo, navanhu vadzo vazhinji vakakomba marinda adzo. Vose havana kudzingiswa, vakaurayiwa nomunondo nokuti vakatyisidzira vanhu munyika yavapenyu. <verse number="27" style="v"/>Ko, havana kuvata navamwe varwi vasina kudzingiswa here, ivo vakafa, vakaburukira muguva vane zvombo zvavo zvehondo, uye minondo yavo yakaiswa pasi pemisoro yavo? Kurangwa nokuda kwezvivi zvavo kuri pamusoro pamapfupa avo, kunyange kutyisidzira kwavanhu ava kwakanga kwapararira munyika yavapenyu.</para>
  <para style="p">
    <verse number="28" style="v"/>“Newewo, iwe Faro, uchavhunwa uye uchavata pakati pavasina kudzingiswa.</para>
  <para style="p">
    <verse number="29" style="v"/>“Edhomu iriko namadzimambo ayo namachinda ayo ose; kunyange ane simba, vakaradzikwa navaya vakaurayiwa nomunondo. Vakavata navasina kudzingiswa, navaya vanoburukira kugomba.</para>
  <para style="p">
    <verse number="30" style="v"/>“Machinda ose okumusoro navaSidhoni variko; vakadzika navakaurayiwa mukunyadziswa kunyange simba ravo raityisa. Vakavata vasina kudzingiswa pamwe chete navakaurayiwa nomunondo vakatakura kunyadziswa kwavo pamwe chete navaya vanoburukira kugomba.</para>
  <para style="p">
    <verse number="31" style="v"/>“Faro, iye nehondo yake, achavaona agonyaradzwa nokuda kwavanhu vake vazhinji vakaurayiwa nomunondo, ndizvo zvinotaura Ishe Jehovha. <verse number="32" style="v"/>Kunyange ndakamurega achityisidzira vamwe munyika yavapenyu, Faro navanhu vake vazhinji vacharadzikwa pakati pavasina kudzingiswa, navaya vakaurayiwa nomunondo, ndizvo zvinotaura Ishe Jehovha.”</para>
  <chapter number="33" style="c"/>
  <para style="s1">Ezekieri, Nharirire yaJehovha</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, taura kuvanhu venyika yako uti kwavari: ‘Kana ndikauyisa munondo pamusoro penyika, uye vanhu venyika iyo vakasarudza mumwe wavo vakamuita nharirire yavo, <verse number="3" style="v"/>uye iye akaona munondo uchiuya kuzorwa nenyika akaridza hwamanda kuti anyevere vanhu, <verse number="4" style="v"/>ipapo ani naani kana akanzwa hwamanda asi akasava nehanya nenyevero uye munondo ukasvika ukamuuraya, ropa rake richava pamusoro wake. <verse number="5" style="v"/>Sezvo akanzwa kurira kwehwamanda asi akashaya hanya, ropa rake richava pamusoro wake. Dai akateerera kunyeverwa, angadai akaponesa upenyu hwake. <verse number="6" style="v"/>Asi kana nharirire ikaona munondo uchiuya uye ikasaridza hwamanda kuti iyambire vanhu uye munondo ukasvika ukabvisa upenyu hwomumwe wavo, munhu uyo achabviswa hake nokuda kwechivi chake, asi ndichabvunza ropa rake kunharirire.’</para>
  <para style="p">
    <verse number="7" style="v"/>“Mwanakomana womunhu, ndakakuita nharirire yeimba yaIsraeri; saka inzwa shoko randinotaura ugovaudza yambiro inobva kwandiri. <verse number="8" style="v"/>Kana ndikati kuno akaipa, ‘Iwe munhu wakaipa, uchafa zvirokwazvo,’ uye iwe ukasamutaurira kuti umunyevere panzira dzake, munhu uyo akaipa achafa nokuda kwechivi chake, asi ropa rake ndicharibvunza kwauri. <verse number="9" style="v"/>Asi iwe kana ukanyevera munhu wakaipa uyu kuti adzoke kubva panzira dzake, iye akasaita izvozvo, achafa nokuda kwechivi chake, asi iwe unenge waponesa upenyu hwako.</para>
  <para style="p">
    <verse number="10" style="v"/>“Mwanakomana womunhu, uti kuimba yaIsraeri, ‘Izvi ndizvo zvamunoreva muchiti, “Kutadza kwedu nezvivi zvedu zvinotiremera, uye tapera nokuda kwazvo. Zvino tingararama seiko?” ’ <verse number="11" style="v"/>Uti kwavari, ‘Zvirokwazvo noupenyu hwangu, ndizvo zvinotaura Ishe Jehovha, handitongofariri rufu rwowakaipa, asi kuti vatendeuke kubva panzira dzavo vagorarama. Tendeukai! Tendeukai pazvakaipa zvenyu! Muchafireiko, imi imba yaIsraeri?’</para>
  <para style="p">
    <verse number="12" style="v"/>“Naizvozvo, mwanakomana womunhu, uti kuvanhu venyika yako, ‘Kururama kwowakarurama hakugoni kumuponesa kana asingateereri, uye kuipa kwomunhu akaipa hakungamuiti kuti awe kana akatendeuka kubva pakuri. Munhu akarurama, kana akatadza, haangatenderwi kuti ararame nokuda kwokururama kwaaiva nako kare.’ <verse number="13" style="v"/>Kana ndikaudza munhu akarurama kuti achafa zvirokwazvo, asi zvino iye ovimba nokururama kwake, ndokuita zvakaipa, hakuna zvinhu zvakarurama zvaakaita kare zvicharangarirwa; achafa nokuda kwezvakaipa zvaakaita. <verse number="14" style="v"/>Uye kana ndikati kumunhu akaipa, ‘Iwe uchafa zvirokwazvo,’ asi zvino iye akatendeuka pachivi chake uye akaita zvakanaka nezvakarurama, <verse number="15" style="v"/>kana akadzorera zvaakatora norubatso sechikwereti, akadzosa zvaakaba, akatevera mitemo youpenyu, akasaita zvakaipa, zvirokwazvo achararama; haangafi. <verse number="16" style="v"/>Hakuna zvivi zvaakaita zvicharangarirwa pamusoro pake. Akaita zvakanaka uye zvakarurama; achararama zvirokwazvo.</para>
  <para style="p">
    <verse number="17" style="v"/>“Kunyange zvakadaro, vanhu venyika yako vanoti, ‘Nzira yaShe haina kururama.’ Asi nzira yavo ndiyo isina kururama. <verse number="18" style="v"/>Kana munhu akarurama akatsauka pakururama kwake, akaita zvakaipa, achafa nokuda kwazvo. <verse number="19" style="v"/>Uye munhu akaipa akatendeuka pazvakaipa zvake akaita zvakanaka uye zvakarurama, achararama nazvo. <verse number="20" style="v"/>Kunyange zvakadaro, imi imba yaIsraeri, munoti, ‘Nzira yaShe haina kururama.’ Asi ndichatonga mumwe nomumwe wenyu zvakafanira nzira dzake.”</para>
  <para style="s1">Kuwa kweJerusarema kunorondedzerwa</para>
  <para style="p">
    <verse number="21" style="v"/>Mugore regumi namaviri rokutapwa kwedu, mumwedzi wegumi pazuva reshanu, munhu akanga apunyuka paJerusarema akasvika kwandiri achiti, “Guta rawa!” <verse number="22" style="v"/>Zvino madekwana munhu uya asati asvika, ruoko rwaJehovha rwakanga rwuri pamusoro pangu, uye akashamisa muromo wangu munhu uya asati asvika kwandiri mangwanani. Saka muromo wangu wakazarurwa ndikasazonyararazve.</para>
  <para style="p">
    <verse number="23" style="v"/>Ipapo shoko raJehovha rakasvika kwandiri richiti, <verse number="24" style="v"/>“Mwanakomana womunhu, vanhu vanogara mumatongo ayo munyika yaIsraeri vari kuti, ‘Abhurahama akanga ari munhu mumwe chete, asi akatora nyika. Asi isu tiri vazhinji; zvirokwazvo nyika yakapiwa kwatiri senhaka yedu.’ <verse number="25" style="v"/>Naizvozvo uti kwavari, ‘Zvanzi naIshe Jehovha: Sezvo muchidya nyama neropa rayo uye muchitarira kuzvifananidzo zvenyu uye muchiteura ropa, zvino mungatora nyika here? <verse number="26" style="v"/>Imi munovimba nomunondo wenyu, muchiita zvinhu zvinonyangadza, uye mumwe nomumwe wenyu achisvibisa mukadzi wehama yake. Zvino mungatora nyika here?’</para>
  <para style="p">
    <verse number="27" style="v"/>“Taura kwavari kuti, ‘Zvanzi naIshe Jehovha: Zvirokwazvo noupenyu hwangu, vaya vakasara mumatongo vachaurayiwa nomunondo, vaya vari kumamisha, ndichavapa kuzvikara zvesango kuti zvivadye, uye vaya vari munhare nomumapako vachafa nehosha. <verse number="28" style="v"/>Nyika ndichaiita dongo rakaparadzwa, uye simba rokuzvikudza kwayo richasvika kumagumo, uye makomo aIsraeri achaparadzwa zvokuti hakuna achaadarika. <verse number="29" style="v"/>Ipapo vachaziva kuti ndini Jehovha, pandichashandura nyika ikava dongo rakaparadzwa nokuda kwezvinonyangadza zvavakaita.’</para>
  <para style="p">
    <verse number="30" style="v"/>“Asi kana uriwe, mwanakomana womunhu, vanhu venyika yako vanotaurirana pamwe chete pamusoro pako pamasvingo uye napamikova yedzimba, vachiti kuno mumwe nomumwe wavo, ‘Uyai munzwe shoko rabva kuna Jehovha.’ <verse number="31" style="v"/>Vanhu vangu vanouya kwauri, sezvavanosiita, ndokugara pamberi pako kuti vateerere kumashoko ako, asi havaaiti. Vanondirumbidza nemiromo yavo, asi mwoyo yavo inokarira pfuma yokusarurama. <verse number="32" style="v"/>Zvirokwazvo, iwe wakaita somunhu anoimba rwiyo rworudo kwavari nezwi rakaisvonaka uye achiridza chiridzwa zvakanaka, nokuti vanonzwa mashoko ako asi havaaiti.</para>
  <para style="p">
    <verse number="33" style="v"/>“Panoitika izvi zvose, uye zvichaitika zvirokwazvo, ipapo vachaziva kuti muprofita akanga ari pakati pavo.”</para>
  <chapter number="34" style="c"/>
  <para style="s1">Vafudzi naMakwai</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, profita pamusoro pavafudzi vaIsraeri; profita uti kwavari, ‘Zvanzi naIshe Jehovha: Vane nhamo vafudzi vaIsraeri vanongova nehanya yokuzvifudza pachavo! Ko, vafudzi havafaniri kufudza makwai here? <verse number="3" style="v"/>Munodya ruomba, munozvifukidza namakushe muchiuraya makwai akakora, asi hamuna hanya namakwai. <verse number="4" style="v"/>Hamuna kusimbisa asina simba kana kurapa anorwara kana kusunga akakuvara. Hamuna kutsvaka akarasika kana kudzosa akadzingwa. Makaabata nehasha uye noutsinye. <verse number="5" style="v"/>Saka akapararira nokuti kwakanga kusina mufudzi, uye paakapararira akava zvokudya zvezvikara zvesango. <verse number="6" style="v"/>Makwai angu akadzungaira pamusoro pamakomo napazvikomo zvose. Akaparadzirwa panyika yose, uye hakuna akaaronda kana kuatsvaka.</para>
  <para style="p">
    <verse number="7" style="v"/>“ ‘Naizvozvo, imi vafudzi, inzwai shoko raJehovha: <verse number="8" style="v"/>Zvirokwazvo noupenyu hwangu, ndizvo zvinotaura Ishe Jehovha, nokuda kwokuti makwai angu ashayiwa mufudzi, nokudaro akapambwa akava zvokudya zvemhuka dzose dzesango, uye nemhaka yokuti vafudzi vangu havana kuatsvaka asi kuti vakazvifudza vamene pachinzvimbo chamakwai angu, <verse number="9" style="v"/>naizvozvo imi vafudzi, inzwai shoko raJehovha: <verse number="10" style="v"/>Zvanzi naIshe Jehovha: Ndine mhaka navafudzi uye vachazvidavirira pamusoro pamakwai angu. Ndichavabvisa pakufudza makwai angu kuitira kuti vafudzi varege kuzozvifudza pachavo. Ndicharwira makwai angu pamiromo yavo, uye haachazovi chokudya chavo.</para>
  <para style="p">
    <verse number="11" style="v"/>“ ‘Nokuti zvanzi naIshe Jehovha: Ini pachangu ndichazvitsvakira makwai angu ndigoafudza. <verse number="12" style="v"/>Somufudzi anofudza makwai ake akapararira paanenge anawo, saizvozvo neni ndichafudza makwai angu. Ndichaarwira kubva panzvimbo dzose dzaanga akapararira pazuva ramakore nerima. <verse number="13" style="v"/>Ndichaabudisa kubva kundudzi ndigoaunganidza kubva kunyika dzose, uye ndigoauyisa munyika yawo. Ndichaafudzira pamakomo aIsraeri, muhova, nomunzvimbo dzokugara dzose dzenyika. <verse number="14" style="v"/>Ndichaafudzira mumafuro akanaka, uye pamusoro pamakomo aIsraeri ndipo paachafura. Acharara pasi pamafuro akanaka ikoko, uye achafura pabumhudza rakanaka ikoko kumakomo eIsraeri. <verse number="15" style="v"/>Ini pachangu ndichafudza makwai angu nokuavatisa pasi, ndizvo zvinotaura Ishe Jehovha. <verse number="16" style="v"/>Ndichatsvaka akarasika ndigodzosa akatetereka. Ndichasunga akakuvara ndigosimbisa asina simba, asi akakora neane simba ndichaaparadza. Ndichafudza boka nokururamisira.</para>
  <para style="p">
    <verse number="17" style="v"/>“ ‘Asi kana murimi, boka rangu, zvanzi naIshe Jehovha: Ndichatonga pakati pegwai nerimwe gwai, uye pakati pamakondobwe nembudzi. <verse number="18" style="v"/>Ko, hazvina kuringana kwamuri here kuti mudye pamafuro akanaka? Zvakafanira here kuti mutsike netsoka dzenyu mafuro enyu akasara? Ko, hazvina kuringana here kuti munwe mvura yakachena? Ko, zvakafanira here kuti musvibise mvura yakasara namakumbo enyu? <verse number="19" style="v"/>Ko, makwai angu angafanirwa nokudya kana kunwa zvamakabvongodza netsoka dzenyu here?</para>
  <para style="p">
    <verse number="20" style="v"/>“ ‘Naizvozvo zvanzi naIshe Jehovha kwavari: Tarira, ini ndimene ndichatonga pakati peakakora nemakwai akaonda. <verse number="21" style="v"/>Nokuda kwokuti munosunda norutivi nepfudzi, muchitunga makwai asina simba nenyanga dzenyu kusvikira maadzingira kure, <verse number="22" style="v"/>ini ndicharwira makwai angu, uye haangazopambwizve. Ndichatonga pakati pehwai neimwe hwai. <verse number="23" style="v"/>Ndichaisa pamusoro pawo mufudzi mumwe chete, muranda wangu Dhavhidhi uye achaafudza; iye achaafudza agova mufudzi wawo. <verse number="24" style="v"/>Ini Jehovha ndichava Mwari wavo, uye muranda wangu Dhavhidhi achava muchinda pakati pawo. Ini Jehovha ndazvitaura.</para>
  <para style="p">
    <verse number="25" style="v"/>“ ‘Ndichaita sungano yorugare navo uye ndichadzinga zvikara panyika kuti vagogara mugwenga vagovata zvakanaka musango. <verse number="26" style="v"/>Ndichaaropafadza nenzvimbo dzakapoteredza chikomo changu. Ndichanayisa mvura nenguva yayo; pachava nemibvumbi yamaropafadzo. <verse number="27" style="v"/>Miti yesango ichabereka michero yayo uye ivhu richabereka zvibereko zvaro; vanhu vachagara zvakanaka panyika yavo. Vachaziva kuti ndini Jehovha, pandichavhuna mazariro amajoko avo ndigovanunura kubva mumaoko aavo vanovaita nhapwa. <verse number="28" style="v"/>Havachazopambwizve nendudzi, uye zvikara zvesango hazvingavadyizve. Vachagara zvakanaka, uye hakuna angavatyisa. <verse number="29" style="v"/>Ndichavapa nyika ine mukurumbira nokuda kwezvibereko zvayo, uye havangazovi nedambudziko renzara munyika kana kuva chinhu chinosekwa nendudzi. <verse number="30" style="v"/>Ipapo vachaziva kuti ini, Jehovha Mwari wavo, ndinavo uye kuti ivo, imba yaIsraeri, ndivo vanhu vangu, ndizvo zvinotaura Ishe Jehovha. <verse number="31" style="v"/>Imi makwai angu, makwai amafuro angu, muri vanhu, uye ini ndiri Mwari wenyu, ndizvo zvinotaura Ishe Jehovha.’ ”</para>
  <chapter number="35" style="c"/>
  <para style="s1">Chiprofita pamusoro peEdhomu</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, rinzira chiso chako pamusoro peGomo reSeiri; uprofite pamusoro paro, <verse number="3" style="v"/>uti, ‘Zvanzi naIshe Jehovha: Ndine mhaka newe iwe Gomo reSeiri, uye ndichatambanudzira ruoko rwangu kuzorwa newe ndigokuita dongo raparadzwa. <verse number="4" style="v"/>Ndichashandura maguta ako akava matongo uye iwe uchaparadzwa. Ipapo uchaziva kuti ndini Jehovha.</para>
  <para style="p">
    <verse number="5" style="v"/>“ ‘Nemhaka yokuti wakafundira ruvengo rwako rwakare ukaisa vaIsraeri kumunondo panguva yenjodzi yavo, panguva iyo kurangwa kwavo kwakanga kwasvika pamusoro-soro, <verse number="6" style="v"/>naizvozvo, noupenyu hwangu zvirokwazvo, ndizvo zvinotaura Ishe Jehovha, ndichakuisa kukuteura ropa uye richakuteverera. Sezvo usina kuvenga kuteura ropa, kuteura ropa kuchakuteverera. <verse number="7" style="v"/>Ndichaita kuti Gomo reSeiri rive dongo uye ndichaparadza vose vanopinda napo uye nevanobuda napo. <verse number="8" style="v"/>Ndichazadza makomo ako navakaurayiwa; vaya vakaurayiwa nomunondo vachawira pazvikomo nomumipata yenyu uye nomunzizi dzenyu dzose. <verse number="9" style="v"/>Ndichakuparadza nokusingaperi, maguta ako haachazogarwi. Ipapo muchaziva kuti ndini Jehovha.</para>
  <para style="p">
    <verse number="10" style="v"/>“ ‘Nemhaka yokuti iwe wakati, “Ndudzi mbiri idzi nenyika idzi dzichava dzedu uye tichadzitora,” kunyange dai ini Jehovha ndaivapo, <verse number="11" style="v"/>naizvozvo, noupenyu hwangu zvirokwazvo, ndizvo zvinotaura Ishe Jehovha, ndichakuitira zvakafanira kutsamwa negodo rawakaratidza mukuvavenga kwako uye ndichaita kuti vandizive pakati pavo pandichakutonga. <verse number="12" style="v"/>Ipapo uchaziva kuti ini Jehovha ndakanzwa zvose zvinonyadza zvawakataura zvinorwisa makomo eIsraeri. Iwe wakati, “Akaparadzwa uye akapiwa kwatiri kuti tiadye.” <verse number="13" style="v"/>Wakazvirumbidza pamusoro pangu uye wakataura zvakaipa pamusoro pangu usingazvidzori, uye ini ndakazvinzwa. <verse number="14" style="v"/>Zvanzi naIshe Jehovha: Panguva inofara nyika yose, ini ndichakuita dongo. <verse number="15" style="v"/>Nokuti iwe wakafara panguva yakaparadzwa nhaka yeimba yaIsraeri, ndizvo zvandichakuitirawo iwe. Uchava dongo, iwe Gomo reSeiri, iwe neEdhomu yose. Ipapo vachaziva kuti ndini Jehovha.’ ”</para>
  <chapter number="36" style="c"/>
  <para style="s1">Chiprofita kuMakomo eIsraeri</para>
  <para style="p">
    <verse number="1" style="v"/>“Mwanakomana womunhu, profita pamusoro pamakomo eIsraeri uti, ‘Imi makomo eIsraeri, inzwai shoko raJehovha. <verse number="2" style="v"/>Zvanzi naIshe Jehovha: Muvengi akati kwauri, “Toko waro! Nzvimbo dzakakwirira dzekare dzava dzedu.” ’ <verse number="3" style="v"/>Naizvozvo profita uti, ‘Zvanzi naIshe Jehovha: Nemhaka yokuti vakakuparadzai uye vakakudzingirai kumativi ose kusvikira mava vanhu vendudzi dzose uye nechinhu chinoshorwa navanhu, nechinorehwa, <verse number="4" style="v"/>naizvozvo, imi makomo eIsraeri, inzwai shoko raIshe Jehovha: Zvanzi naIshe Jehovha kumakomo nokuzvikomo, kuhova nokumipata, kumatongo akaparadzwa okumaguta akasiyiwa akanga apambwa uye akasekwa nendudzi dzose dzakakupoteredzai, <verse number="5" style="v"/>zvanzi naIshe Jehovha: Mumoto wokushingaira kwangu, ndakataura pamusoro pendudzi dzakasara, uye pamusoro peEdhomu yose, nokuti nomufaro uye negodo remwoyo yavo vakaita nyika yangu nhaka yavo kuitira kuti vapambe mafuro avo.’ <verse number="6" style="v"/>Naizvozvo profita pamusoro penyika yeIsraeri uti kumakomo nokuzvikomo, kuhova nokumipata: ‘Zvanzi naIshe Jehovha: Ndinotaura negodo nehasha dzangu nokuti makashorwa nendudzi. <verse number="7" style="v"/>Naizvozvo zvanzi naIshe Jehovha: Ndinopika noruoko rwakasimudzwa kuti ndudzi dzakakupoteredza naidzo dzichashorwawo.</para>
  <para style="p">
    <verse number="8" style="v"/>“ ‘Asi imi, iyemi makomo eIsraeri, muchabudisa matavi nemichero yavanhu vangu ivo Israeri, nokuti vachakurumidza kudzokera kumusha. <verse number="9" style="v"/>Ndine hanya newe uye ndichakutarira neziso rine tsitsi; ucharimwa ugodyarwa, <verse number="10" style="v"/>uye ndichawanza vanhu pamusoro pako, kunyange iyo imba yose yaIsraeri. Maguta achagarwa uye matongo achavakwazve. <verse number="11" style="v"/>Ndichawedzera kuwanda kwavanhu nezvipfuwo pamusoro pako uye vachava nezvibereko vagowanda kwazvo. Ndichagarisa vanhu mauri sezvazvakanga zvakaita kare uye ndichaita kuti mubudirire kupfuura pakutanga. Ipapo muchaziva kuti ndini Jehovha. <verse number="12" style="v"/>Ndichaita kuti vanhu, ivo vanhu vangu Israeri, vafambe pamusoro pako. Vachakutora uye muchava nhaka yavo; hamuchazovatorerizve vana vavo.</para>
  <para style="p">
    <verse number="13" style="v"/>“ ‘Zvanzi naIshe Jehovha: Nokuti vanhu vanoti kwauri, “Iwe unodya vanhu uye unotorera rudzi rwako vana,” <verse number="14" style="v"/>naizvozvo hauchazodyi vanhu kana kushayisa rudzi rwako vana, ndizvo zvinotaura Ishe Jehovha. <verse number="15" style="v"/>Handichazoiti kuti unzwe kutuka kwendudzi, hauchazoshorwi navanhu uye handichazoiti kuti rudzi rwako ruwe, ndizvo zvinotaura Ishe Jehovha.’ ”</para>
  <para style="p">
    <verse number="16" style="v"/>Shoko raJehovha rakasvika kwandiri richiti, <verse number="17" style="v"/>“Mwanakomana womunhu, vanhu vaIsraeri pavaigara munyika yavo chaiyo, vakaisvibisa namaitiro avo uye namabasa avo. Maitiro avo akanga akaita sokusachena kwomukadzi ari kumwedzi pamberi pangu. <verse number="18" style="v"/>Saka ndakadurura hasha dzangu pamusoro pavo nokuti vakanga vateura ropa munyika uye nokuti vakanga vakaisvibisa nezvifananidzo zvavo. <verse number="19" style="v"/>Ndakavaparadzira pakati pendudzi, uye vakadzingirwa kunyika dzose; ndakavatonga zvakafanira mufambiro wavo namabasa avo. <verse number="20" style="v"/>Uye kwose kwose kwavakaenda pakati pendudzi, vakasvibisa zita rangu dzvene, nokuti zvakanzi pamusoro pavo, ‘Ava ndivo vanhu vaJehovha, asi vakatonzi vabve munyika yake.’ <verse number="21" style="v"/>Ndakanga ndine hanya nezita rangu dzvene, rakanga rasvibiswa neimba yaIsraeri pakati pendudzi kwavakanga vaenda.</para>
  <para style="p">
    <verse number="22" style="v"/>“Naizvozvo uti kuimba yaIsraeri, ‘Zvanzi naIshe Jehovha: Hakusi kuda kwenyu, imi imba yaIsraeri, kuti ndiite zvinhu izvi, asi imhaka yezita dzvene, ramakasvibisa pakati pendudzi kwamakaenda. <verse number="23" style="v"/>Ndicharatidza utsvene hwezita rangu guru, rakanga rasvibiswa pakati pendudzi, iro zita ramakasvibisa pakati pavo. Ipapo ndudzi dzichaziva kuti ndini Jehovha, ndizvo zvinotaura Ishe Jehovha, panguva yandinoratidza utsvene hwangu kubudikidza newe pamberi pavo.</para>
  <para style="p">
    <verse number="24" style="v"/>“ ‘Nokuti ndichakubudisa pakati pendudzi; ndichakuunganidzai kubva kunyika dzose ndigokudzoserai munyika yangu chaiyo. <verse number="25" style="v"/>Ndichasasa mvura yakachena pamusoro penyu, uye muchava vakachena, ndichakunatsai patsvina yenyu yose napazvifananidzo zvenyu. <verse number="26" style="v"/>Ndichakupai mwoyo mutsva nokuisa mweya mutsva mukati menyu, ndichabvisa mwoyo webwe mamuri ndigoisa mwoyo wenyama mukati menyu. <verse number="27" style="v"/>Uye ndichaisa Mweya wangu mukati menyu uye ndichakuitai kuti mutevere mitemo yangu mugochenjerera kuchengeta mirayiro yangu. <verse number="28" style="v"/>Muchagara munyika yandakapa madzitateguru enyu; imi muchava vanhu vangu, uye ini ndichava Mwari wenyu. <verse number="29" style="v"/>Ndichakuponesai kubva pakusachena kwenyu kwose. Ndichadana zviyo ndigozviwanza uye handingauyisi nzara pamusoro penyu. <verse number="30" style="v"/>Ndichawanza zvibereko zvemiti uye nezvirimwa zveminda, kuitira kuti murege kuzoshorwazve pakati pendudzi nokuda kwenzara. <verse number="31" style="v"/>Ipapo mucharangarira nzira dzenyu dzakaipa namabasa enyu akaipa, uye muchazvisema pachenyu nokuda kwezvivi zvenyu namabasa enyu anonyangadza. <verse number="32" style="v"/>Ndinoda kuti muzive kuti handisi kuita izvi nokuda kwenyu, ndizvo zvinotaura Ishe Jehovha. Nyaraiwo uye munyadziswe nokuda kwamaitiro enyu, imi, imba yaIsraeri!</para>
  <para style="p">
    <verse number="33" style="v"/>“ ‘Zvanzi naIshe Jehovha: Pazuva randinokunatsai pazvivi zvenyu zvose, ndichagarisa vanhu mumaguta enyu uye matongo achavakwazve. <verse number="34" style="v"/>Nyika yakanga yava dongo icharimwazve pachinzvimbo chokugara iri dongo pamberi pavose vanopfuura napo. <verse number="35" style="v"/>Vachati, “Nyika iyi yakanga yaparara iye zvino yafanana nebindu reEdheni; maguta akanga ava matongo aparadzwa, zvino akomberedzwa uye ogarwa.” <verse number="36" style="v"/>Ipapo ndudzi dzakasara, dzakakupoteredzai dzichaziva kuti ini Jehovha ndakavakazve zvakanga zvaparadzwa uye ndakadyarazve zvakanga zvaparadzwa. Ini Jehovha ndazvitaura, uye ndichazviita.’</para>
  <para style="p">
    <verse number="37" style="v"/>“Zvanzi naIshe Jehovha: Ndichagamuchirazve chikumbiro cheimba yaIsraeri ndigovaitira izvi: Ndichawanza kwazvo vanhu vavo sokuwanda kwamakwai, <verse number="38" style="v"/>sokuwanda kwakaita mapoka ezvipiriso paJerusarema panguva yemitambo yaro yakatarwa. Saka maguta akaparadzwa achazadzwa namapoka avanhu. Ipapo vachaziva kuti ndini Jehovha.”</para>
  <chapter number="37" style="c"/>
  <para style="s1">Mupata waMapfupa Akaoma</para>
  <para style="p">
    <verse number="1" style="v"/>Ruoko rwaJehovha rwakanga rwuri pamusoro pangu, uye akandibudisa noMweya waJehovha akandiisa pakati pomupata; wakanga uzere namapfupa. <verse number="2" style="v"/>Akanditungamirira kuno nokoko pakati pawo, uye ndakaona mapfupa mazhinji zhinji pamusoro pomupata; mapfupa akanga akaoma kwazvo. <verse number="3" style="v"/>Akandibvunza akati, “Mwanakomana womunhu, mapfupa aya angararama here?”</para>
  <para style="p">Ini ndakati, “Imi Ishe Jehovha, iyemi moga munoziva.”</para>
  <para style="p">
    <verse number="4" style="v"/>Ipapo iye akati kwandiri, “Profita kumapfupa aya uti kwaari, ‘Imi mapfupa akaoma, inzwai shoko raJehovha: <verse number="5" style="v"/>Zvanzi naIshe Jehovha kumapfupa aya: Ndichaisa mweya mukati menyu mugorarama. <verse number="6" style="v"/>Ndichaisa marunda pamuri ndigoita kuti muve nenyama pamusoro penyu uye ndichakufukidzai neganda; ndichaisa mweya mukati menyu uye muchava vapenyu. Ipapo muchaziva kuti ndini Jehovha.’ ”</para>
  <para style="p">
    <verse number="7" style="v"/>Saka ndakaprofita sezvandakarayirwa. Zvino ndakati ndichiprofita, kwakava nomumvumo, nokurira kwaiti kweche kweche, uye mapfupa akaswededzana, bvupa nebvupa. <verse number="8" style="v"/>Ndakatarira, ndikaona marunda nenyama zvavapo uye zvakafukidzwa neganda, asi makanga musina mweya mukati mazvo.</para>
  <para style="p">
    <verse number="9" style="v"/>Ipapo akati kwandiri, “Profita kumhepo; profita, mwanakomana womunhu, uti kwairi, ‘Zvanzi naIshe Jehovha: Uya uchibva kumhepo ina, iwe mweya, ufemere mukati maava vakaurayiwa, kuti vararame.’ ” <verse number="10" style="v"/>Saka ndakaprofita sezvaakandirayira, mweya ukapinda mukati mavo; vakararama vakamira netsoka dzavo, iri hondo huru kwazvo.</para>
  <para style="p">
    <verse number="11" style="v"/>Ipapo akati kwandiri, “Mwanakomana womunhu, mapfupa aya ndiyo imba yose yaIsraeri. Ivo vanoti, ‘Mapfupa edu aoma uye hatisisina tariro; taparadzwa hedu.’ <verse number="12" style="v"/>Naizvozvo profita uti kwavari, ‘Zvanzi naIshe Jehovha: Haiwa vanhu vangu, ndiri kuzozarura marinda enyu ndigokubudisai maari; ndichakudzoseraizve kunyika yaIsraeri. <verse number="13" style="v"/>Ipapo imi, vanhu vangu, muchaziva kuti ndini Jehovha, pandichazarura marinda enyu ndichikubudisai maari. <verse number="14" style="v"/>Ndichaisa mweya wangu mukati menyu mugorarama, uye ndichakugarisai munyika yenyu. Ipapo muchaziva kuti ini Jehovha ndakazvitaura, uye ndakazviita, ndizvo zvinotaura Jehovha.’ ”</para>
  <para style="s1">Rudzi rumwe chete pasi pamambo mumwe chete</para>
  <para style="p">
    <verse number="15" style="v"/>Shoko raJehovha rakasvika kwandiri richiti, <verse number="16" style="v"/>“Mwanakomana womunhu, tora rutanda unyore parwuri kuti, ‘ZvaJudha nezvaIsraeri shamwari dzake.’ Ipapo utore rumwe rutanda, ugonyora pamusoro parwo kuti, ‘Rutanda rwaEfuremu, norwaJosefa neimba yose yaIsraeri neshamwari dzake.’ <verse number="17" style="v"/>Uzvibatanidze pamwe chete zvive rutanda rumwe kuitira kuti zvive rutanda rumwe chete muruoko rwako.</para>
  <para style="p">
    <verse number="18" style="v"/>“Kana vanhu venyika yako vakakubvunza vachiti, ‘Haungatiudziwo zvaunoreva nechinhu ichi here?’ <verse number="19" style="v"/>uti kwavari, ‘Zvanzi naJehovha: Ndiri kuzotora rutanda rwaJosefa, rwuri muruoko rwaEfuremu, nerwaIsraeri shamwari dzake, ndigorubatanidza nerwaJudha, ndichiaita rutanda rumwe chete rwehuni, agova rutanda rumwe chete muruoko rwangu.’ <verse number="20" style="v"/>Uabate pamberi pavo iwo matanda awakanyora paari <verse number="21" style="v"/>ugoti kwavari, ‘Zvanzi naIshe Jehovha: Kubva munyika dzose kwavakanga vaenda ndichadzosera vaIsraeri munyika yavo. <verse number="22" style="v"/>Ndichavaita rudzi rumwe chete munyika iyo, pamakomo eIsraeri. Pachava namambo mumwe chete pamusoro pavo vose uye havachazovazve marudzi maviri kana kupatsanurwa kuti vave umambo huviri. <verse number="23" style="v"/>Havachazozvisvibisizve nezvifananidzo zvavo kana nezvinonyangadza zvavo kana kudarika kuipa kwavo, nokuti ini ndichavaponesa pazvivi zvavo zvokudzokera shure, uye ndichavanatsa. Vachava vanhu vangu uye ini ndichava Mwari wavo.</para>
  <para style="p">
    <verse number="24" style="v"/>“ ‘Muranda wangu Dhavhidhi achava mambo pamusoro pavo, uye vose vachava nomufudzi mumwe chete. Vachatevera mirayiro yangu uye vachachenjerera kuchengeta mitemo yangu. <verse number="25" style="v"/>Vachagara munyika yandakapa kumuranda wangu Jakobho, iyo nyika yaigara madzibaba avo. Vachagaramo nokusingaperi ivo navana vavo navana vavana vavo uye Dhavhidhi muranda wangu achava muchinda wavo nokusingaperi. <verse number="26" style="v"/>Ndichaita sungano yorugare navo; ichava sungano isingaperi. Ndichavasimbisa, ndichavawanza uye ndichaisa nzvimbo yangu tsvene pakati pavo nokusingaperi. <verse number="27" style="v"/>Ugaro hwangu huchava pakati pavo, ini ndichava Mwari wavo, uye ivo vachava vanhu vangu. <verse number="28" style="v"/>Ipapo ndudzi dzichaziva kuti ini Jehovha ndinoita Israeri kuti ave mutsvene, kana nzvimbo yangu tsvene ikagara pakati pavo nokusingaperi.’ ”</para>
  <chapter number="38" style="c"/>
  <para style="s1">Chiprofita pamusoro paGogi</para>
  <para style="p">
    <verse number="1" style="v"/>Shoko raJehovha rakasvika kwandiri richiti, <verse number="2" style="v"/>“Mwanakomana womunhu, rinzira chiso chako kuna Gogi, wenyika yeMagogi, muchinda mukuru weMesheki neTubhari; uprofite pamusoro pake <verse number="3" style="v"/>uti, ‘Zvanzi naIshe Jehovha: Ndine mhaka newe, iwe Gogi muchinda mukuru weMesheki neTubhari. <verse number="4" style="v"/>Ndichakutendeutsa, ndigoisa zvikokovono mushaya dzako ndigokubudisa iwe nehondo yako yose, mabhiza ako, vatasvi vamabhiza vakashonga nguo dzehondo, uye navanhu vazhinji vane nhoo huru neduku, vose vachivheyesa minondo yavo. <verse number="5" style="v"/>Pezhia neEtiopia neRibhiya dzinenge dziripowo, vose vaine nhoo nenguwani dzokurwa, <verse number="6" style="v"/>Gomeriwo namauto ayo ose, neBheti Togarima ichibva kumusoro chaiko namauto ayo ose, ndudzi zhinji dzinewe.</para>
  <para style="p">
    <verse number="7" style="v"/>“ ‘Gadzirira; iva wakagadzirira, iwe pamwe chete navanhu vazhinji vakaungana pauri, iwe uve mukuru wavo. <verse number="8" style="v"/>Shure kwamazuva mazhinji iwe uchadanidzira hondo. Pamakore anotevera, iwe uchakomba nyika yakabva muhondo, ina vanhu vakaunganidzwa kubva kundudzi zhinji kumakomo aIsraeri, akanga ava dongo kwenguva huru. Vakabudiswa kubva kundudzi, zvino vose vachagara zvakanaka. <verse number="9" style="v"/>Iwe namauto ako ose nendudzi zhinji dzinewe muchakwira, muchienda sedutu; muchaita segore rinofukidza nyika.</para>
  <para style="p">
    <verse number="10" style="v"/>“ ‘Zvanzi naIshe Jehovha: Pazuva iro, mwoyo wako uchapindwa nepfungwa dzakaipa, uchafunga zano rakaipa. <verse number="11" style="v"/>Iwe uchati, “Ndichakomba misha isina masvingo; ndicharwisa vanhu vasingafungiri vagere zvavo zvakanaka, vose vanogara vasina masvingo uye vasina masuo namazariro. <verse number="12" style="v"/>Ndichapamba ndigotora nechisimba, ndichasimudza ruoko rwangu kuti ndirwise matongo ogarwa navanhu uye vanhu vakaungana kubva kundudzi vakapfuma pazvipfuwo nenhumbi, vagere pakati penyika.” <verse number="13" style="v"/>Shebha neDhedhani navashambadziri vokuTashishi nemisha yaro yose vachati kwauri, “Wauya kuzopamba here? Waunganidza vanhu kuti vatore zvipfuwo nenhumbi uye kuti utore zvakapambwa zvizhinji here?” ’</para>
  <para style="p">
    <verse number="14" style="v"/>“Naizvozvo, mwanakomana womunhu, profita uti kuna Gogi, ‘Zvanzi naIshe Jehovha: pazuva iro, vanhu vangu vaIsraeri vava kugara zvakanaka, haungazvioni here? <verse number="15" style="v"/>Uchauya uchibva kunzvimbo yako iri kumusoro chaiko, iwe nendudzi zhinji dzinewe, vose vakatasva mabhiza, vanhu vazhinji, hondo ine simba. <verse number="16" style="v"/>Uchauya kuzorwa navanhu vangu vaIsraeri segore rinofukidza nyika. Mumazuva anouya, iwe Gogi, ndichakuuyisa kuzorwa nenyika yangu, kuitira kuti ndudzi dzigondiziva pandinoratidza utsvene hwangu kubudikidza newe pamberi pavo.</para>
  <para style="p">
    <verse number="17" style="v"/>“ ‘Zvanzi naIshe Jehovha: Ko, hauziwe wandakataura nezvako pamazuva ekare navaranda vangu ivo vaprofita vaIsraeri here? Panguva iyoyo vakaprofita kwamakore kuti ini ndichakuuyisa kuzovarwisa. <verse number="18" style="v"/>Izvi ndizvo zvichaitika pazuva iroro: Nyika yaIsraeri painorwiswa naGogi, hasha dzangu huru dzichamuka, ndizvo zvinotaura Ishe Jehovha. <verse number="19" style="v"/>Pakushingaira kwangu uye nomoto wehasha dzangu, ndinozivisa kuti panguva iyoyo pachava nokudengenyeka kukuru munyika yaIsraeri. <verse number="20" style="v"/>Hove dzegungwa, shiri dzedenga, mhuka dzesango, nezvose zvinokambaira panyika, navanhu vose vari pamusoro penyika vachadedera pamberi pangu. Makomo achapidiguka, mawere achaondomoka uye rusvingo rumwe norumwe ruchawira pasi. <verse number="21" style="v"/>Ndichadana munondo kuzorwisa Gogi pamusoro pamakomo ose, ndizvo zvinotaura Ishe Jehovha. Munondo womunhu mumwe nomumwe uchabaya hama yake. <verse number="22" style="v"/>Ndicharanga nedenda nokudeuka kweropa; ndichanayisa mvura zhinji, nechimvuramabwe nesafuri inopfuta pamusoro pake napamusoro pamauto ake uye napamusoro pendudzi dzaanadzo. <verse number="23" style="v"/>Nokudaro ndicharatidza ukuru hwangu noutsvene hwangu, uye ndichazvizivisa pamberi pendudzi zhinji. Ipapo vachaziva kuti ndini Jehovha.’</para>
  <chapter number="39" style="c"/>
  <para style="p">
    <verse number="1" style="v"/>“Mwanakomana womunhu, profita pamusoro paGogi, uti, ‘Zvanzi naIshe Jehovha: Ndine mhaka newe, iwe Gogi, muchinda mukuru weMesheki neTubhari. <verse number="2" style="v"/>Ndichakutendeutsa ndigokukwekweredza. Ndichakubvisa kumusoro ndigokutumira kundorwisa pamakomo eIsraeri. <verse number="3" style="v"/>Ipapo ndicharova museve wako nechokuruboshwe rwako ndigowisira miseve yako pasi ichibva muruoko rwako rworudyi. <verse number="4" style="v"/>Uchawa pamakomo aIsraeri, iwe namauto ako ose uye nendudzi dzaunadzo. Ndichakupa iwe sechokudya chemhando dzose dzeshiri dzinodya nyama uye nokumhuka dzesango. <verse number="5" style="v"/>Uchawira pamhene, nokuti ndazvitaura, ndizvo zvinotaura Ishe Jehovha. <verse number="6" style="v"/>Ndichatuma moto pamusoro paMagogi uye napamusoro pavagere zvakanaka muzviwi, uye vachaziva kuti ndini Jehovha.</para>
  <para style="p">
    <verse number="7" style="v"/>“ ‘Ndichazivisa zita rangu dzvene pakati pavanhu vangu vaIsraeri. Handichazobvumiri kuti zita rangu dzvene risvibiswe, uye ndudzi dzichaziva kuti ini Jehovha ndini mutsvene woga waIsraeri. <verse number="8" style="v"/>Zviri kuuya! Zvirokwazvo zvichaitika, ndizvo zvinotaura Ishe Jehovha. Iri ndiro zuva randakareva.</para>
  <para style="p">
    <verse number="9" style="v"/>“ ‘Ipapo vaya vanogara mumaguta aIsraeri vachabuda kunze vagoshandisa zvombo sehuni vagozvipisa, senhoo duku nehuru, uta nemiseve, tsvimbo dzehondo namapfumo. Vachazvishandisa sehuni kwamakore manomwe. <verse number="10" style="v"/>Havachazounganidzi huni kubva musango kana kudzitema kumatondo, nokuti vachashandisa zvombo sehuni. Uye vachapamba vaya vakambovapamba uye vachatorera nechisimba vaya vakambovatorera nechisimba, ndizvo zvinotaura Ishe Jehovha.</para>
  <para style="p">
    <verse number="11" style="v"/>“ ‘Pazuva iro, ndichapa Gogi nzvimbo yamakuva muIsraeri, mumupata wavaya vanoshanya vachienda kumabvazuva vakananga kugungwa. Ichadzivirira nzira yavashanyi, nokuti Gogi navanhu vake vachavigwapo. Saka ichatumidzwa kunzi Mupata waHamoni Gogi.</para>
  <para style="p">
    <verse number="12" style="v"/>“ ‘Imba yaIsraeri ichapedza mwedzi minomwe ichivaviga kuitira kuti nyika inatswe. <verse number="13" style="v"/>Vanhu vose vomunyika vachavaviga, uye zuva rokukudzwa kwangu richava zuva ravacharangarira, ndizvo zvinotaura Ishe Jehovha.</para>
  <para style="p">
    <verse number="14" style="v"/>“ ‘Vachapa vanhu basa rokuchenesa nyika nguva dzose. Vamwe vachapota nenyika yose uye, kubatanidza naivavo vamwe vachaviga vaya vakasiyiwa vachingova pachena. Mushure memwedzi vachazotanga kutsvaga. <verse number="15" style="v"/>Pavachange vachipota nenyika, kana mumwe akaona bvupa romunhu, achaisapo chiratidzo parutivi rwaro kusvikira vacheri vamarinda variviga muMupata waHamoni Gogi. <verse number="16" style="v"/>Uyezve, pachava neguta rinonzi Hamona ipapo. Nokudaro vachanatsa nyika.’</para>
  <para style="p">
    <verse number="17" style="v"/>“Mwanakomana womunhu, zvanzi naIshe Jehovha: Danidzira kumarudzi ose eshiri uye nemhuka dzose dzesango uti, ‘Unganai uye muve pamwe chete muchibva kwose kwose muuye kuchibayiro chandiri kukugadzirirai, chibayiro chikuru pamusoro pamakomo eIsraeri. Muchadya nyama uye muchanwa ropa ipapo. <verse number="18" style="v"/>Muchadya nyama yavarume vane simba nokunwa ropa ramachinda enyika kunge ramakondobwe, neremakwayana, nerembudzi uye rehando, mhuka dzose dzakakodzwa dzinobva kuBhashani. <verse number="19" style="v"/>Pachibayiro chandinokugadzirirai, muchadya mafuta kusvikira makorwa nawo, uye muchanwa ropa kusvikira madhakwa. <verse number="20" style="v"/>Patafura yangu muchadya mukaguta mabhiza navatasvi vavo, varume vane simba navarwi vemhando dzose,’ ndizvo zvinotaura Ishe Jehovha.</para>
  <para style="p">
    <verse number="21" style="v"/>“Ndicharatidza kubwinya kwangu pakati pendudzi, uye ndudzi dzose dzichaona kuranga kwandinoita noruoko rwandinoisa pamusoro pavo. <verse number="22" style="v"/>Kubva pazuva iro zvichienda mberi, imba yaIsraeri ichaziva kuti ndini Jehovha Mwari wavo. <verse number="23" style="v"/>Uye ndudzi dzichaziva kuti vanhu vaIsraeri vakaenda kuutapwa nokuda kwechivi chavo, nokuti vakanga vasina kutendeka kwandiri. Saka ndakavavanzira chiso changu ndikavaisa mumaoko avavengi vavo, uye vose vakaurayiwa nomunondo. <verse number="24" style="v"/>Ndakavaitira zvakafanira kusachena kwavo nokudarika kwavo, uye ndakavavanzira chiso changu.</para>
  <para style="p">
    <verse number="25" style="v"/>“Naizvozvo, zvanzi naIshe Jehovha: Zvino ndichabvisa Jakobho kubva mukutapwa uye ndichanzwira tsitsi vanhu vose veIsraeri, uye ndichashingairira zita rangu dzvene. <verse number="26" style="v"/>Vachakanganwa kunyadziswa kwavo nokusatendeka kwavo kwose kwavakaratidza kwandiri pavakagara zvakanaka munyika yavo pasina aivavhundusa. <verse number="27" style="v"/>Pandichavadzosa kubva kundudzi uye ndikavaunganidza vachibva kunyika dzavavengi vavo, ndicharatidza utsvene hwangu kubudikidza navo pamberi pendudzi zhinji. <verse number="28" style="v"/>Ipapo vachaziva kuti ndini Jehovha Mwari wavo, nokuti kunyange ndakavadzingira kuutapwa pakati pendudzi, ndichavaunganidza munyika yavo, pasina wandinosiya. <verse number="29" style="v"/>Handingazovavanzirizve chiso changu, nokuti ndichadurura Mweya wangu pamusoro peimba yaIsraeri, ndizvo zvinotaura Ishe Jehovha.”</para>
  <chapter number="40" style="c"/>
  <para style="s1">Nzvimbo Itsva yeTemberi</para>
  <para style="p">
    <verse number="1" style="v"/>Mugore ramakumi maviri namashanu rokutapwa kwedu, pakutanga kwegore, pazuva regumi romwedzi, mugore regumi namana, mushure kwokukundwa kweguta, pazuva racho iroro ruoko rwaJehovha rwakanga rwuri pamusoro pangu uye akandiendesako. <verse number="2" style="v"/>Pane zvandakaratidzwa naMwari akanditora akandiendesa kunyika yeIsraeri akandimisa pagomo refu refu, zasi kwaro kwakanga kune dzimba dzakanga dzichiratidzika seguta. <verse number="3" style="v"/>Akandiendesa ikoko, ndikaona munhu akanga achiratidzika sendarira; akanga akamira pasuo ane tambo yomucheka netsvimbo yokueresa muruoko rwake. <verse number="4" style="v"/>Murume uyu akati kwandiri, “Mwanakomana womunhu, tarira nameso ako unzwe nenzeve dzako uye uongorore zvose zvandichakuratidza, nokuti wakasvitswa pano kuti ndikuratidze izvozvi. Utaurire imba yaIsraeri zvose zvaunoona.”</para>
  <para style="s1">Suo roKumabvazuva roRuvazhe rwoKunze</para>
  <para style="p">
    <verse number="5" style="v"/>Ndakaona rusvingo rwakanga rwakapoteredza nzvimbo yose yetemberi. Urefu hwetsvimbo yokuera yakanga iri muruoko rwomurume uyu hwaisvika makubhiti matanhatu<note caller="+" style="f"><char style="fr" closed="false">40:5 </char><char style="ft" closed="false">0.5 yemita </char></note>, rimwe nerimwe richiita kubhiti rimwe chete noupamhi hwechanza<note caller="+" style="f"><char style="fr" closed="false">40:5 </char><char style="ft" closed="false">masendimita angaita 8</char></note>. Akayera rusvingo; ukobvu hworusvingo hwakanga huchiita tsvimbo yokuyera imwe chete, uye urefu huchiita tsvimbo imwe chete.</para>
  <para style="p">
    <verse number="6" style="v"/>Ipapo akaenda kusuo rakatarisa kumabvazuva. Akakwira nezvikwiriso zvaro ndokuyera chikumbaridzo chesuo; chakanga chichiita tsvimbo imwe chete pakudzika. <verse number="7" style="v"/>Makamuri avarindi akanga akaenzana netsvimbo imwe chete yokuyera paurefu uye tsvimbo imwe chete paupamhi, uye masvingo apakati pamakamuri akanga ari makubhiti mashanu paukobvu. Uye chikumbaridzo chesuo rakanga riri parutivi rwebiravira rakatarisana netemberi chaiita tsvimbo imwe chete pakudzika.</para>
  <para style="p">
    <verse number="8" style="v"/>Ipapo akayera biravira resuo; <verse number="9" style="v"/>rakanga rakadzika kwamakubhiti masere uye mbiru dzacho makubhiti maviri paukobvu. Biravira resuo rakanga rakanangana netemberi.</para>
  <para style="p">
    <verse number="10" style="v"/>Mukati mesuo rokumabvazuva makanga muna makamuri matatu parutivi rumwe norumwe; ose ari matatu akanga ane chiyero chakaenzana. <verse number="11" style="v"/>Ipapo akayera upamhi hwomukova wokusuo; wakanga una makubhiti gumi uye urefu hwacho hwaisvika makubhiti gumi namatatu. <verse number="12" style="v"/>Pamberi pekamuri rimwe nerimwe pakanga pane madziro akareba kubhiti rimwe chete, uye makamuri akanga ana makubhiti matanhatu akaenzana. <verse number="13" style="v"/>Ipapo akayera musuo kubva nechokumusoro kwamadziro kumashure kwerimwe ramakamuri nechokumusoro kwakatarisana nerimwe; nhambwe dzakanga dzichisvika makubhiti makumi maviri namashanu kubva pakazaruka pamadziro kusvikira kuno rumwe rutivi rwakatarisana nawo. <verse number="14" style="v"/>Akayera pakatarisana namasvingo aionekwa achipoteredza nechomukati mesuo, makubhiti makumi matanhatu. Akayera kusvika pabiravira rakatarisana noruvazhe. <verse number="15" style="v"/>Nhambwe dzaibva pamukova wesuo kusvikira kwokupedzisira kwebiravira dzakanga dziri makubhiti makumi mashanu. <verse number="16" style="v"/>Makamuri namasvingo aionekwa omukati mesuo akanga akavharirwa nechidziro namawindo maduku akapoteredza, sezvakanga zvakaita pabiravira; napamawindo akapoteredza akatarisa nechomukati; mberi kwamasvingo kwakanga kwakashongedzwa nemiti yemichindwe.</para>
  <para style="s1">Ruvazhe rwoKunze</para>
  <para style="p">
    <verse number="17" style="v"/>Ipapo akandipinza muruvazhe rwokunze. Ndakaona dzimba ikoko uye nzira dzakanga dzakavakirwa dzakakomberedza ruvazhe; makanga muna makamuri makumi matatu aiva mujinga menzira yakavakirwa. <verse number="18" style="v"/>Yakanga yakaganhurana norutivi rwamasuo uye yakaenzana paupamhi sokureba kwadzakanga dzakaita; ndiyo yakanga iri nzira yakavakirwa yenyasi. <verse number="19" style="v"/>Ipapo akayera nhambwe kubva nechomukati kwerutivi rwesuo rezasi kusvikira kunze kworuvazhe rwomukati; rwakanga runa makubhiti zana nechokumabvazuva, uye nechokumusorowo.</para>
  <para style="s1">Suo roKumusoro</para>
  <para style="p">
    <verse number="20" style="v"/>Ipapo akayera urefu noupamhi hwesuo rakatarisana nechokumusoro raienda kuruvazhe rwokunze. <verse number="21" style="v"/>Makamuri aro, matatu kurutivi rumwe norumwe, masvingo aro aionekera nebiravira raro zvakanga zvakaenzana nezviya zvesuo rokutanga. Rakanga rakareba makubhiti makumi mashanu uye rina makubhiti makumi maviri namashanu paupamhi. <verse number="22" style="v"/>Mawindo aro, mabiravira aro uye miti yokushongedza yemichindwe, zvakanga zvakangoenzana nezviya zvesuo rakanga rakatarisa kumabvazuva. Zvikwiriso zvinomwe ndizvo zvaisvitsa ikoko, zvakatarisana nebiravira racho. <verse number="23" style="v"/>Pakanga pane suo rinopinda muruvazhe rwomukati rakanga rakanangana nesuo rokumusoro, sezvazvakanga zvakaitawo nechokumabvazuva. Akayera kubva pane rimwe suo kusvikira pane rakanangana naro; aiva makubhiti zana.</para>
  <para style="s1">Suo reZasi</para>
  <para style="p">
    <verse number="24" style="v"/>Ipapo akanditungamirira kurutivi rwezasi ndikaona suo rakatarisa zasi. Akayera mbiru dzaro namabiravira aro, uye akanga akangoenzana namamwe pakuyera. <verse number="25" style="v"/>Suo nebiravira raro zvaiva namawindo maduku aipoteredza, samawindo amamwe. Rakanga rakareba makubhiti makumi mashanu uye rine upamhi huna makubhiti makumi maviri namashanu. <verse number="26" style="v"/>Zvikwiriso zvinomwe ndizvo zvaisvitsa ikoko, zvakatarisana nebiravira racho; rakanga rine miti yokushongedza yemichindwe pamadziro aionekera kurutivi rumwe norumwe. <verse number="27" style="v"/>Ruvazhe rwomukati nairwowo rwakanga rune suo rakatarisa zasi, uye akayera kubva pasuo iri kusvika kusuo rokunze kurutivi rwezasi; aiva makubhiti zana.</para>
  <para style="s1">Masuo okuRuvazhe rwoMukati</para>
  <para style="p">
    <verse number="28" style="v"/>Ipapo akaenda neni kuruvazhe rwomukati achipinda napasuo rezasi, uye akayera suo rezasi; rakanga rakaenzana namamwe pakuyera. <verse number="29" style="v"/>Makamuri aro, namadziro anoonekera uye namabiravira aro, akanga akaenzana namamwe pakuyera. Suo nebiravira raro zvakanga zvina mawindo akazvipoteredza. Akanga akareba makubhiti makumi mashanu noupamhi huna makubhiti makumi maviri namashanu. <verse number="30" style="v"/>Mabiravira emasuo akanga akapoteredza ruvazhe rwomukati akanga ane upamhi huna makubhiti makumi maviri namashanu uye makubhiti mashanu pakudzika. <verse number="31" style="v"/>Biravira raro rakanga rakatarisana noruvazhe rwokunze; miti yemichindwe yakanga yakashongedza mbiru dzaro, uye zvikwiriso zvisere ndizvo zvaisvitsa ikoko.</para>
  <para style="p">
    <verse number="32" style="v"/>Ipapo akandipinza muruvazhe rwomukati nechokumabvazuva, iye ndokuyera suo; rakanga rakangoenzana namamwe pakuyera. <verse number="33" style="v"/>Makamuri aro namadziro aro aionekera nebiravira racho zvakanga zvakaenzana nezvimwe pakuyera. Suo nebiravira raro zvakanga zvina mawindo kumativi ose. Zvakanga zvakareba makubhiti makumi mashanu uye makubhiti makumi maviri namashanu paupamhi. <verse number="34" style="v"/>Biravira raro rakanga rakatarisana noruvazhe rwokunze; miti yemichindwe yakanga yakashongedza mbiru kumativi ose, uye zvikwiriso zvisere ndizvo zvaisvitsa ikoko.</para>
  <para style="p">
    <verse number="35" style="v"/>Ipapo akaenda neni kusuo rokumusoro ndokuriyera. Rakanga rakangoenzana namamwe pakuyera, <verse number="36" style="v"/>sezvakanga zvakaitawo makamuri aro, namadziro aro aionekera uye biravira racho, uye rakanga rina mawindo kumativi ose. Rakanga rakareba makubhiti makumi mashanu uye makubhiti makumi maviri namashanu paupamhi. <verse number="37" style="v"/>Biravira raro rakanga rakatarisana noruvazhe rwokunze; miti yemichindwe yakanga yakashongedza mbiru kumativi ose, uye zvikwiriso zvisere ndizvo zvaisvitsa ikoko.</para>
  <para style="s1">Makamuri oKugadzirira Zvibayiro</para>
  <para style="p">
    <verse number="38" style="v"/>Kamuri rino mukova rakanga riri pabiravira pasuo rimwe nerimwe rechomukati, kwaisukirwa zvibayiro zvinopiswa. <verse number="39" style="v"/>Mubiravira rapasuo makanga muna matafura maviri pamativi ose, paiurayirwa zvibayiro zvinopiswa, zvezvivi nezvemhosva. <verse number="40" style="v"/>Kurutivi rwokunze rworusvingo rwebiravira repasuo, pedyo nezvikwiriso zvapamukova nechokumusoro kwesuo rokumusoro kwakanga kune matafura maviri, uye kuno rumwe rutivi rwezvikwiriso kwaivawo namatafura maviri. <verse number="41" style="v"/>Saka kwakanga kuna matafura mana parutivi rwesuo uye mamwezve mana kuno rumwe rutivi, matafura masere munzvimbo dzose, pakanga pachiurayirwa zvibayiro. <verse number="42" style="v"/>Kwakanga kuna mamwezve matafura mana amabwe akashongedzwa ezvibayiro zvinopiswa, rimwe nerimwe rine kubhiti rimwe nehafu paurefu, kubhiti nehafu paupamhi uye kubhiti rimwe chete pakukwirira. Pamusoro pawo pakanga pakaiswa midziyo yavaibayira nayo zvibayiro zvinopiswa nezvimwewo zvibayiro. <verse number="43" style="v"/>Uye zvikokovono zvaiva nemhanda mbiri, chimwe nechimwe chakanga chine upamhi hwechanza chomunhu pakureba, zvakanga zvakasungirirwa pamadziro ose. Matafura akanga ari enyama yezvipiriso.</para>
  <para style="s1">Makamuri aVaprista</para>
  <para style="p">
    <verse number="44" style="v"/>Kunze kwesuo romukati, nechomukati moruvazhe rwomukati, makanga muna makamuri maviri, rimwe kurutivi rwesuo rokumusoro uye rakatarisa kumusoro. <verse number="45" style="v"/>Iye akati kwandiri, “Kamuri rakatarisa zasi, nderavaprista vanochengeta temberi, <verse number="46" style="v"/>Uye kamuri rakatarisa kumusoro nderavaprista vanochengeta aritari. Ava ndivo vana vaZadhoki, vanova ndivo vaRevhi chete vangaswedera pedyo naJehovha kuti vashumire pamberi pake.”</para>
  <para style="p">
    <verse number="47" style="v"/>Ipapo akayera ruvazhe: Rwakanga rwakaenzana mativi ose, makubhiti zana pakureba, uye makubhiti zana paupamhi. Uye aritari yakanga iri pamberi petemberi.</para>
  <para style="s1">Temberi</para>
  <para style="p">
    <verse number="48" style="v"/>Akandiendesa kubiravira retemberi ndokuyera mbiru dzebiravira, dzakanga dzina makubhiti mashanu kumativi ose. Upamhi hwesuo hwaiva makubhiti gumi namana uye madziro acho aionekera akanga ana makubhiti matatu paupamhi kumativi ose. <verse number="49" style="v"/>Biravira rakanga rina makubhiti makumi maviri paupamhi, uye makubhiti gumi namaviri kubva mberi kusvika shure. Ikoko kwaisvikwa nezvikwiriso, uye kwakanga kune mbiru parutivi rumwe norumwe rwedzimwe mbiru.</para>
  <chapter number="41" style="c"/>
  <para style="p">
    <verse number="1" style="v"/>Ipapo murume uya akandiuyisa kunzvimbo tsvene yokunze akayera mbiru, upamhi hwembiru hwaisvika makubhiti matanhatu<note caller="+" style="f"><char style="fr" closed="false">41:1 </char><char style="ft" closed="false">kubhiti raiva 0.5 yemita</char></note> rumwe norumwe. <verse number="2" style="v"/>Mukova wacho wakanga una makubhiti gumi paupamhi, uye madziro aionekera kurutivi rumwe norumwe rwawo akanga ana makubhiti mashanu paupamhi. Akayerawo nzvimbo tsvene yokunze; yakanga yakareba makubhiti makumi mana uye makubhiti makumi maviri paupamhi.</para>
  <para style="p">
    <verse number="3" style="v"/>Ipapo akapinda munzvimbo tsvene yomukati ndokuyera mbiru dzomukova; imwe neimwe yakanga ina makubhiti maviri paupamhi. Mukova wacho wakanga una makubhiti matanhatu paupamhi uye madziro aionekera kurutivi rumwe norumwe rwawo aiva makubhiti manomwe paupamhi. <verse number="4" style="v"/>Akayera urefu hwenzvimbo tsvene yomukati; yakanga ina makubhiti makumi maviri, uye upamhi hwayo hwaiva makubhiti makumi maviri zvichiyambukira kumagumo okunze kwenzvimbo tsvene. Akati kwandiri, “Iyi ndiyo Nzvimbo Tsvene-tsvene.”</para>
  <para style="p">
    <verse number="5" style="v"/>Ipapo akayera madziro etemberi; akanga ari makubhiti matanhatu paukobvu, uye rutivi rumwe norumwe rwekamuri rwaipoteredza temberi rwakanga runo upamhi hwaisvika makubhiti mana. <verse number="6" style="v"/>Makamuri omumativi akanga ane miturikidzwa mitatu, mumwe pamusoro pomumwe, makamuri makumi matatu pamuturikidzwa mumwe nomumwe. Makanga muna masherufu matetetete aipoteredza madziro etemberi aibatsira kutsigira makamuri omumativi, saka zvitsigiro zvakanga zvisina kuvakirwa mumadziro etemberi. <verse number="7" style="v"/>Makamuri omumativi akanga akapoteredza temberi akanga akapamhama zvokuti riri pasi raipfuurwa neriri pamusoro zvichingodaro. Chidziro chaipoteredza temberi chakavakwa chichikwira nokukwirira, zvokuti kamuri dzaipamhamha munhu paakwirira kumusoro. Zvikwiriso zvaibva pasi zvichisvika kumuturikidzwa wapamusoro.</para>
  <para style="p">
    <verse number="8" style="v"/>Ndakaona kuti temberi yakanga ina pakakwirira kumativi ayo ose, panova ndipo paiva nheyo yamakamuri omumativi. Yaiva nourefu hwakaenzana netsvimbo yokuyera yakareba makubhiti matanhatu. <verse number="9" style="v"/>Madziro okunze emakamuri okumativi aiva noukobvu hwaisvika makubhiti mashanu. Nzvimbo yakashama yakanga iri pakati pamakamuri okumativi etemberi. <verse number="10" style="v"/>Uye makamuri avaprista aisvika makubhiti makumi maviri paupamhi achipoteredza temberi kumativi ose. <verse number="11" style="v"/>Kwakanga kune mikova yaipinda kumakamuri okumativi uchibva nokunzvimbo yakashama, mumwe nechokumusoro, mumwe nechenyasi; uye hwaro hwaibatanidza nzvimbo yakasara hwaisvika makubhiti mashanu paupamhi kumativi ose.</para>
  <para style="p">
    <verse number="12" style="v"/>Imba yakatarisana noruvazhe rwetemberi nechokumavirira yaisvika makubhiti makumi manomwe paupamhi. Madziro eimba akanga ana makubhiti mashanu paukobvu kumativi ose, uye urefu hwawo hwaisvika makubhiti makumi mapfumbamwe.</para>
  <para style="p">
    <verse number="13" style="v"/>Ipapo akayera temberi; yakanga ina makubhiti zana pakureba, uye ruvazhe rwetemberi neimba namadziro ayo yaivawo namakubhiti zana pakureba. <verse number="14" style="v"/>Upamhi hworuvazhe rwetemberi nechokumabvazuva, zvichibatana nemberi kwetemberi, hwaisvika makubhiti zana.</para>
  <para style="p">
    <verse number="15" style="v"/>Ipapo akayera urefu hweimba yakatarisana noruvazhe necheshure kwetemberi, pamwe chete nedzimba dzokuratidzira dzacho kurutivi rumwe norumwe; zvakaita makubhiti zana.</para>
  <para style="p">Nzvimbo tsvene yokunze, nenzvimbo tsvene yomukati uye biravira rakatarisana noruvazhe, <verse number="16" style="v"/>pamwe chetewo napazvikumbaridzo uye napamawindo maduku napadzimba dzokuratidzira zvose zviri zvitatu, zvinhu zvose zvaiva seri nechikumbaridzowo, zvakanga zvakafukidzwa namapuranga. Uriri, madziro kusvika pamawindo, namawindo zvakanga zvakafukidzwa. <verse number="17" style="v"/>Panzvimbo yakanga iri pamusoro nechokunze kwomukova wokupinda munzvimbo tsvene napamadziro, nechiyero chakafanana pakati pazvo zvakapoteredza nzvimbo tsvene yomukati neyokunze, <verse number="18" style="v"/>paiva namakerubhi akavezwa nemiti yemichindwe. Pakati pamakerubhi paiva nemiti yemichindwe. Kerubhi rimwe nerimwe rakanga rine zviso zviviri: <verse number="19" style="v"/>chiso chomunhu chakatarisana nomuti womuchindwe kuno rumwe rutivi uye kuno rumwe rutivi chiso cheshumba chakananganawo nomuti womuchindwe uri kuno rumwe rutivi. Zvakanga zvakavezwa pamativi ose etemberi. <verse number="20" style="v"/>Kubva pauriri kusvikira kunzvimbo yaiva pamusoro pomukova, makerubhi nemiti yemichindwe zvakanga zvakavezwa pamadziro enzvimbo tsvene yokunze.</para>
  <para style="p">
    <verse number="21" style="v"/>Nzvimbo tsvene yokunze yakanga ine magwatidziro omukova ana mativi mana akaenzana, uye duku racho ndiro rakanga riri mberi kweNzvimbo Tsvene-tsvene. <verse number="22" style="v"/>Pakanga pane aritari yakavezwa namatanda yaisvika makubhiti matatu pakukwirira kwayo uye yakaenzana urefu noupamhi makubhiti maviri; makona ayo, pasi payo namativi ayo, akanga ari matanda. Murume uya akati kwandiri, “Iyi ndiyo tafura iri pamberi paJehovha.” <verse number="23" style="v"/>Nzvimbo tsvene yokunze neNzvimbo Tsvene-tsvene dzakanga dzina makonhi maviri maviri dzose. <verse number="24" style="v"/>Mukova mumwe nomumwe wakanga una masasa maviri, masasa aitenderera maviri pamukova mumwe nomumwe. <verse number="25" style="v"/>Uye pamakonhi enzvimbo tsvene yokunze pakanga pane makerubhi akavezwa nemiti yemichindwe yakaita seiya yakavezerwa pamadziro, uye pakanga pane chikumbaridzo chakavezwa pamberi pebiravira. <verse number="26" style="v"/>Parutivi rwamadziro ebiravira pakanga pane mawindo maduku ane miti yemichindwe yakavezwa pamativi ose. Makamuri okumativi etemberi naiwowo aiva nezvikumbaridzo.</para>
  <chapter number="42" style="c"/>
  <para style="s1">Makamuri aVaprista</para>
  <para style="p">
    <verse number="1" style="v"/>Ipapo murume uya akanditungamirira nechokumusoro nechomukati moruvazhe rwokunze ndokundiendesa kumakamuri akanga akatarisana noruvazhe rwetemberi uye pakatarisana namadziro okunze kurutivi rwokumusoro. <verse number="2" style="v"/>Imba yakanga ino mukova wakatarisa kumusoro yakanga yakareba makubhiti zana<note caller="+" style="f"><char style="fr" closed="false">42:2 </char><char style="ft" closed="false">kubhiti raiva 0.5 yemita</char></note> uye makubhiti makumi mashanu paupamhi. <verse number="3" style="v"/>Pakatarisana namakubhiti makumi maviri oruvazhe rwomukati, uye pakatarisana nenzira yakanga yakavakirwa yoruvazhe rwokunze kwakanga kuna mabiravira akatarisana, akaturikidzwa ari matatu. <verse number="4" style="v"/>Pamberi pamakamuri pakanga pane nzvimbo yokufamba yakanga ine upamhi makubhiti gumi uye makubhiti zana pakureba. Makonhi ayo akanga ari nechokumusoro. <verse number="5" style="v"/>Zvino makamuri apamusoro akanga ari maduku, nokuti nzvimbo dzokuratidzira dzakanga dzatorera nzvimbo yakawanda kubva paari kupfuura makamuri apasi namakamuri apakati peimba. <verse number="6" style="v"/>Makamuri omuturikidzwa wechitatu akanga asina mbiru, sezvakanga zvakaita ruvazhe; saka akanga ari maduku panzvimbo youriri pane aya akanga ari pasi uye nechapakati. <verse number="7" style="v"/>Pakanga pane madziro aitevedzana namakamuri uye noruvazhe rwokunze. <verse number="8" style="v"/>Mutsara wamakamuri kurutivi runotevedzana noruvazhe rwokunze wakanga uri makubhiti makumi mashanu pakureba, mutsara waparutivi rwaiva pedyo pedyo nenzvimbo tsvene wakanga una makubhiti zana pakureba kwawo. <verse number="9" style="v"/>Makamuri apasi akanga ano mukova kurutivi rwokumabvazuva kana munhu achipinda kwaari achibva nechokuruvazhe rwokunze.</para>
  <para style="p">
    <verse number="10" style="v"/>Parutivi rwezasi zvichitevedzana nokureba kworusvingo rworuvazhe rwokunze, pedyo noruvazhe rwetemberi uye kwakatarisana norusvingo rwokunze, pakanga pane makamuri <verse number="11" style="v"/>nenzvimbo yokufamba nayo nechemberi kwawo. Aya akanga akafanana namakamuri okumusoro; akanga akaenzana pakureba noupamhi, akanga akafanana pokubuda napo uye nokuyerwa kwawo. Sezvakanga zvakaita makonhi okumusoro <verse number="12" style="v"/>ndizvo zvakanga zvakaita mikova yamakamuri ezasi. Pakanga pane mukova paitangira nzvimbo yokufamba nayo pakanga pakangoenzana namadziro akanangana nawo zvichipfuurira zvakananga kumabvazuva, kana munhu achipinda mumakamuri.</para>
  <para style="p">
    <verse number="13" style="v"/>Ipapo akati kwandiri, “Makamuri okumusoro neezasi iwo akatarisana noruvazhe rwetemberi ndeevaprista, ndipo panodyirwa zvipiriso zvitsvene-tsvene navaprista vanoswedera pana Jehovha. Vachaisa ipapo zvipiriso zvitsvene-tsvene, zvipiriso zvezviyo, zvechivi, uye zvemhosva, nokuti nzvimbo yacho itsvene. <verse number="14" style="v"/>Kana vaprista vakangopinda panzvimbo tsvene, havachafaniri kubudira kuruvazhe rwokunze kusvikira vasiya nguo dzavanga vachishandisa pakushumira, nokuti idzo itsvene. Vanofanira kupfeka dzimwe nguo vasati vasvika pedyo nenzvimbo dzavanhu.”</para>
  <para style="p">
    <verse number="15" style="v"/>Akati apedza kuyera zvakanga zviri mukati metemberi, akandibudisa kunze nechokusuo rokumabvazuva ndokubva ayera nzvimbo yacho yose. <verse number="16" style="v"/>Akayera rutivi rwokumabvazuva netsvimbo yokuyeresa; yakanga ina makubhiti mazana mashanu. <verse number="17" style="v"/>Akayerawo rutivi rwokumusoro; rwakanga runa makubhiti anosvika mazana mashanu nechiyero chetsvimbo. <verse number="18" style="v"/>Akayerawo rutivi rwezasi; rwakanga runa makubhiti mazana mashanu nechiyero chetsvimbo. <verse number="19" style="v"/>Ipapo akatendeukira kurutivi rwokumavirira ndokuyera; rwakanga runa makubhiti anosvika mazana mashanu nechiyero chetsvimbo. <verse number="20" style="v"/>Saka akayera nzvimbo kumativi mana ose. Yakanga ino rusvingo rwakaipoteredza, mazana mashanu amakubhiti pakureba uye mazana mashanu paupamhi, kuti zviparadzanise zvitsvene nezvisati zviri zvitsvene.</para>
  <chapter number="43" style="c"/>
  <para style="s1">Kubwinya kunodzokera muTemberi</para>
  <para style="p">
    <verse number="1" style="v"/>Ipapo murume uya akandiuyisa kusuo rakatarisa kumabvazuva, <verse number="2" style="v"/>uye ndakaona kubwinya kwaMwari waIsraeri kuchibva kumabvazuva. Inzwi rake rakanga rakaita somubvumo wemvura zhinji, uye pasi pakapenya nokubwinya kwake. <verse number="3" style="v"/>Chiratidzo chandakaona chakanga chakaita sechiratidzo chandakanga ndamboona paakauya kuzoparadza guta uye nechiratidzo chandakaona paRwizi rweKebhari, ndikawira pasi nechiso changu. <verse number="4" style="v"/>Kubwinya kwaJehovha kwakapinda mutemberi napasuo rakanangana nokumabvazuva. <verse number="5" style="v"/>Ipapo mweya wakandisimudza ukandiisa muruvazhe rwomukati, uye kubwinya kwaJehovha kwakazadza temberi.</para>
  <para style="p">
    <verse number="6" style="v"/>Murume uya achakamira pandiri, ndakanzwa mumwe achiti kwandiri ari mukati metemberi. Akati kwandiri, <verse number="7" style="v"/>“Mwanakomana womunhu, iyi ndiyo nzvimbo yechigaro changu choushe nenzvimbo yechitsiko chetsoka dzangu. Ndipo pandichagara ndiri pakati pavaIsraeri nokusingaperi. Imba yaIsraeri haichazosvibisizve zita rangu dzvene kunyange ivo kana madzimambo avo, noufeve hwavo uye zvifananidzo zvamadzimambo avo, zvisina upenyu panzvimbo dzavo dzakakwirira. <verse number="8" style="v"/>Pavakaisa chikumbaridzo mujinga mechikumbaridzo changu namagwatidziro pajinga pegwatidziro rangu pachingova norusvingo pakati pangu naivo, vakasvibisa zita rangu dzvene nezvinonyangadza zvavakaita. Saka ndakavaparadza mukutsamwa kwangu. <verse number="9" style="v"/>Zvino ngavarashire ufeve hwavo kure nezvifananidzo zvavo zvisina upenyu zvamadzimambo avo, ipapo ndichagara pakati pavo nokusingaperi.</para>
  <para style="p">
    <verse number="10" style="v"/>“Mwanakomana womunhu, rondedzera nezvetemberi kuvanhu veIsraeri, kuti vanyare pamusoro pezvivi zvavo. Ngavarangarire urongwa hwayo, <verse number="11" style="v"/>uye kana vachinyara pamusoro pezvavakaita zvose, uvazivise magadzirirwo etemberi, nourongwa hwayo, panobudiwa napo napanopindwa napo, mamiriro ayo ose nemitemo yayo yose uye mirayiro yayo. Unyore izvi pamberi pavo kuti vagova vakatendeka kumagadzirirwo ayo vagotevera mitemo yayo yose.</para>
  <para style="p">
    <verse number="12" style="v"/>“Uyu ndiwo murayiro wetemberi: Nzvimbo dzose dzakapoteredza dziri pamusoro pegomo dzichava tsvene-tsvene. Ndiwo murayiro wetemberi iwoyu.</para>
  <para style="s1">Aritari</para>
  <para style="p">
    <verse number="13" style="v"/>“Izvi ndizvo zviyero zvearitari mumakubhiti marefu, kubhiti riri kubhiti<note caller="+" style="f"><char style="fr" closed="false">43:13 </char><char style="ft" closed="false">kubhiti raiva 0.5 yemita</char></note> noupamhi hwechanza<note caller="+" style="f"><char style="fr" closed="false">43:13 </char><char style="ft" closed="false">masendimita angaita 8</char></note>: Chigadziko chayo chakadzika kubhiti rimwe chete nekubhiti rimwe chete paupamhi, nomuromo uno upamhi hwechanza<note caller="+" style="f"><char style="fr" closed="false">43:13 </char><char style="ft" closed="false">masendimita angaita 23 </char></note> pamusoro. Uku ndiko kukwirira kwearitari: <verse number="14" style="v"/>Kubva pachigadziko chapasi kusvikira pamupanda wenyasi yakakwirira namakubhiti maviri uye kubhiti rimwe chete paupamhi, uye kubva pamupanda muduku kusvikira pamupanda mukuru yakakwirira namakubhiti mana uye kubhiti rimwe chete paupamhi. <verse number="15" style="v"/>Choto chearitari chakakwirira namakubhiti mana, uye nyanga ina dzakatarisa kumusoro kubva pachoto. <verse number="16" style="v"/>Choto chearitari chine mativi akaenzana, makubhiti gumi namaviri paurefu uye makubhiti gumi namaviri paupamhi. <verse number="17" style="v"/>Mupanda wokumusoro naiwowo una mativi akaenzana, wakareba makubhiti gumi namana uye makubhiti gumi namana paupamhi, nomuromo une hafu yekubhiti nechigadziko chekubhiti rimwe chete pakutenderera kwaro. Zvitsiko zvearitari zvakatarisa kumabvazuva.”</para>
  <para style="p">
    <verse number="18" style="v"/>Ipapo iye akati kwandiri, “Mwanakomana womunhu, zvanzi naIshe Jehovha: Iyi ndiyo ichava mitemo yokubayira zvibayiro zvinopiswa nokusasa ropa pamusoro pearitari painenge yavakwa: <verse number="19" style="v"/>Unofanira kupa hando duku sechipiriso chechivi kuvaprista, vanova ndivo vaRevhi, vemhuri yaZadhoki, vanoswedera kuti vashumire pamberi pangu, ndizvo zvinotaura Ishe Jehovha. <verse number="20" style="v"/>Unofanira kutora rimwe reropa ugoriisa panyanga ina dzearitari uye napamakona mana pamupanda wapamusoro napamuromo wose, nokudaro unatse aritari ugoiyananisira. <verse number="21" style="v"/>Unofanira kutora hando yechipiriso chechivi ugopisa panzvimbo yakatsaurwa yetemberi iri kunze kwenzvimbo tsvene.</para>
  <para style="p">
    <verse number="22" style="v"/>“Pazuva rechipiri unofanira kubayira nhongo isina chainopomerwa chive chibayiro chechivi, uye aritari inofanira kunatswa sokunatswa kwayakaitwa nehando. <verse number="23" style="v"/>Kana mapedza kuinatsa, unofanira kubayira hando duku uye negondobwe rinobva pamakwai, zvose zvisina chazvinopomerwa. <verse number="24" style="v"/>Unofanira kuzvibayira pamberi paJehovha, uye vaprista vanofanira kusasa munyu pamusoro pazvo vagozvibayira sezvibayiro zvinopisirwa Jehovha.</para>
  <para style="p">
    <verse number="25" style="v"/>“Kwamazuva manomwe munofanira kuuya nenhongo zuva rimwe nerimwe chive chibayiro chechivi; uye unofanirawo kuuya nehando negondobwe rinotorwa kumakwai, parege kuva nezvazvinopomerwa zvose. <verse number="26" style="v"/>Vanofanira kuyananisira aritari nokuinatsa kwamazuva manomwe vagoinatsa; naizvozvo vagoikumikidza. <verse number="27" style="v"/>Shure kwamazuva iwayo, kubva pazuva rorusere, vaprista vanofanira kuuya nezvibayiro zvinopiswa nezvipiriso zvokuwadzana paaritari. Ipapo ndichakugamuchirai, ndizvo zvinotaura Ishe Jehovha.”</para>
  <chapter number="44" style="c"/>
  <para style="s1">Muchinda, vaRevhi, naVaprista</para>
  <para style="p">
    <verse number="1" style="v"/>Ipapo murume uyu akandidzosera kusuo rokunze renzvimbo tsvene rakanga rakatarisa kumabvazuva, uye rakanga rakapfigwa. <verse number="2" style="v"/>Jehovha akati kwandiri, “Suo iri rinofanira kugara rakapfigwa. Harifaniri kuzarurwa; hakuna munhu angapinda naro. Rinofanira kugara rakapfigwa nokuti Jehovha, Mwari waIsraeri, akapinda napariri: <verse number="3" style="v"/>Muchinda pachake ndiye chete angagara mukati mesuo kuti adye ari pamberi paJehovha. Anofanira kupinda nenzira yapabiravira resuo agobuda nenzira imwe cheteyo.”</para>
  <para style="p">
    <verse number="4" style="v"/>Ipapo murume uyu akandiuyisa nenzira yesuo rokumusoro nechemberi kwetemberi. Ndakatarisa ndikaona kubwinya kwaJehovha kuchizadza temberi yaJehovha, ndikawira pasi nechiso changu.</para>
  <para style="p">
    <verse number="5" style="v"/>Jehovha akati kwandiri, “Mwanakomana womunhu, cherechedza zvakanaka, nyatsoteerera uye unzwisise zvinhu zvose zvandinokuudza maererano nemitemo yose yetemberi yaJehovha. Ucherechedze panopindwa napo mutemberi uye napanobudiwa napo panzvimbo tsvene. <verse number="6" style="v"/>Uti kuimba inondimukira yaIsraeri, ‘Zvanzi naIshe Jehovha: Nhai imba yaIsraeri, chigutsikanai nezvinonyangadza zvamunoita! <verse number="7" style="v"/>Pamusoro pezvinonyangadza zvamakaita, makapinza vatorwa vasina kudzingiswa pamwoyo napanyama munzvimbo yangu tsvene, muchizvidza temberi yangu muchindipa zvokudya, mafuta neropa, uye makaputsa sungano yangu. <verse number="8" style="v"/>Pachinzvimbo chokuita mabasa enyu akafanira zvinhu zvangu zvitsvene, makagadza vamwe vanhu kuti vave vatariri venzvimbo yangu tsvene. <verse number="9" style="v"/>Zvanzi naIshe Jehovha: Hakuna mutorwa asina kudzingiswa pamwoyo napanyama angapinde munzvimbo yangu tsvene, kunyange vatorwa zvavo vagere pakati pavaIsraeri.</para>
  <para style="p">
    <verse number="10" style="v"/>“ ‘VaRevhi vakaenda kure neni panguva yakatsauka Israeri uye vakadzungaira vachibva kwandiri vachitevera zvifananidzo zvavo vanofanira kuzvitakurira zvibereko zvechivi chavo. <verse number="11" style="v"/>Vangashumira havo munzvimbo yangu tsvene, vari vatariri vamasuo etemberi uye vachishanda mairi; vangabayira havo zvibayiro zvinopiswa vagobayira zvibayiro zvavanhu, vagomira pamberi pavanhu vagovashumira. <verse number="12" style="v"/>Asi nemhaka yokuti vakavashumira pamberi pezvifananidzo zvavo vakaita kuti imba yaIsraeri iwire muchivi, naizvozvo ndakapika ruoko rwangu rwakasimudzwa kuti vanofanira kutakura vamene zvibereko zvechivi chavo, ndizvo zvinotaura Ishe Jehovha. <verse number="13" style="v"/>Havafaniri kuswedera kuti vandishumire savaprista kana kuswedera pane chinhu chipi nechipi chezvinhu zvangu zvitsvene kana pazvipiriso zvangu zvitsvene-tsvene; vanofanira kuzvitakurira kunyadziswa kwezvinyangadzo zvavakaita. <verse number="14" style="v"/>Asi hazvo ndichavaita vatariri vamabasa omutemberi nebasa rose rinofanira kuitwamo.</para>
  <para style="p">
    <verse number="15" style="v"/>“ ‘Asi vaprista, ivo vaRevhi nezvizvarwa zvaZadhoki, vakaita mabasa avo omunzvimbo yangu tsvene nokutendeka panguva yakatsauka vaIsraeri kubva kwandiri, ndivo vanofanira kuswedera kwandiri kuti vashumire pamberi pangu; vanofanira kumira pamberi pangu kuti vabayire zvibayiro zvamafuta neropa, ndizvo zvinotaura Ishe Jehovha. <verse number="16" style="v"/>Ivo chete ndivo vanofanira kupinda munzvimbo yangu tsvene; ndivo chete vanofanira kuswedera patafura yangu kuti vashumire pamberi pangu vagoita basa rangu.</para>
  <para style="p">
    <verse number="17" style="v"/>“ ‘Pavanopinda pamasuo omuruvazhe rwomukati, vanofanira kupfeka nguo dzomucheka, havafaniri kupfeka nguo dzamakushe pavanenge vachishumira pamasuo oruvazhe rwomukati kana mukati metemberi. <verse number="18" style="v"/>Vanofanira kupfeka nguwani dzomucheka pamisoro yavo uye nguo dzomukati dzomucheka muzviuno zvavo. Havafaniri kufuka chinhu chinovaitisa ziya. <verse number="19" style="v"/>Pavanobuda vachipinda muruvazhe rwokunze kunova ndiko kuna vanhu, vanofanira kubvisa nguo dzavanga vachishumira nadzo vagodzisiya mumakamuri matsvene, vagopfeka dzimwe nguo, kuti varege kunatsa vanhu nenguo dzavo.</para>
  <para style="p">
    <verse number="20" style="v"/>“ ‘Havafaniri kuveura misoro yavo kana kurega bvudzi ravo richireba, asi vanofanira kugara vakachekerera bvudzi remisoro yavo. <verse number="21" style="v"/>Muprista haafaniri kunwa waini panguva yaanopinda muruvazhe rwomukati. <verse number="22" style="v"/>Havafaniri kuwana chirikadzi kana mukadzi akarambwa, vanofanira kuwana mhandara dzorudzi rwaIsraeri kana chirikadzi dzavaprista. <verse number="23" style="v"/>Vanofanira kudzidzisa vanhu vangu mutsauko wezvitsvene nezvinhu zvisati zviri zvitsvene nokuvaratidza kusiyana kuri pakati pechisakachena nechakachena.</para>
  <para style="p">
    <verse number="24" style="v"/>“ ‘Vaprista vanofanira kushanda savatongi, pagakava ripi zvaro, uye vanofanira kutonga zviri pamitemo yangu. Vanofanira kuchengeta mirayiro yangu nemitemo yangu pamitambo yose yakatarwa uye vanofanira kuchengetedza maSabata angu ave matsvene.</para>
  <para style="p">
    <verse number="25" style="v"/>“ ‘Muprista haafaniri kuzvisvibisa nokuswedera pachitunha chomunhu akafa; kunyange zvakadaro hazvo, kana munhu akafa ari baba vake kana mai vake, mwanakomana wake kana mwanasikana, mukoma nomununʼuna kana hanzvadzi yanga isina kuwanikwa, ipapo angazvisvibisa hake. <verse number="26" style="v"/>Shure kwokunatswa kwake, anofanira kumirira kwamazuva manomwe. <verse number="27" style="v"/>Pazuva raanopinda muruvazhe rwomukati rwenzvimbo tsvene kuti anoshumira munzvimbo tsvene, anofanira kupa chipiriso chake chechivi, ndizvo zvinotaura Ishe Jehovha.</para>
  <para style="p">
    <verse number="28" style="v"/>“ ‘Ndini chete ndichava nhaka yavaprista. Haufaniri kuvapa mugove pakati paIsraeri; ini ndichavapa mugove wavo. <verse number="29" style="v"/>Vachadya zvipiriso zvezviyo, zvipiriso zvechivi nezvipiriso zvemhosva; uye zvinhu zvose zvakatsaurirwa Jehovha pakati paIsraeri zvichava zvavo. <verse number="30" style="v"/>Zvakanakisisa, zvezvibereko zvenyu zvokutanga nezvipo zvenyu zvose zvakatsaurwa zvichava zvavaprista. Munofanira kuvapa mugove wokutanga woupfu hwakakuyiwa kuitira kuti makomborero agogara paimba yenyu. <verse number="31" style="v"/>Vaprista havafaniri kungodya zvinhu zvose, ingava shiri kana chipfuwo, chawanikwa chakafa kana chaurayiwa nezvikara zvesango.</para>
  <chapter number="45" style="c"/>
  <para style="s1">Kuganhurwa kweNyika</para>
  <para style="p">
    <verse number="1" style="v"/>“ ‘Pamunogovera nyika senhaka, munofanira kutsaurira Jehovha mugove wenyika sedunhu dzvene, rakareba makubhiti zviuru makumi maviri nezvishanu rine upamhi hwezviuru makumi maviri amakubhiti; nzvimbo yose iyoyo ichava tsvene. <verse number="2" style="v"/>Panzvimbo iyoyi, chikamu chinosvika makubhiti mazana mashanu paupamhi uye panofanira kuva neimwe nzvimbo yakaipoteredza inosvika makubhiti makumi mashanu paupamhi uye panofanira kuva neimwe nzvimbo inosvika makubhiti makumi mashanu. <verse number="3" style="v"/>Mudunhu dzvene, unofanira kuyera chikamu chinosvika makubhiti zviuru makumi maviri nezvishanu<note caller="+" style="f"><char style="fr" closed="false">45:3 </char><char style="ft" closed="false">makiromita angaita 12</char></note> paurefu uye makubhiti zviuru gumi<note caller="+" style="f"><char style="fr" closed="false">45:3 </char><char style="ft" closed="false">makiromita angaita 5 </char></note> paupamhi. Imomo ndimo muchava nenzvimbo tsvene, iyo Nzvimbo Tsvene-tsvene. <verse number="4" style="v"/>Ichava chikamu chitsvene chenyika yavaprista, vanoshumira munzvimbo tsvene vanoswedera kuti vashumire pamberi paJehovha. Ichava nzvimbo yedzimba dzavo uyewo nenzvimbo tsvene yeimba tsvene. <verse number="5" style="v"/>Nzvimbo inosvika makubhiti zviuru makumi maviri nezvishanu paurefu uye makubhiti zviuru gumi paupamhi ichava yavaRevhi, vanoshumira mutemberi, senhaka yavo pavangavaka maguta avanogara.</para>
  <para style="p">
    <verse number="6" style="v"/>“ ‘Munofanira kupa guta somugove waro nzvimbo ino upamhi hunosvika makubhiti zviuru zvishanu nourefu hunosvika zviuru makumi maviri nezvishanu, parutivi pechikamu chitsvene; inofanira kuva yeimba yose yaIsraeri.</para>
  <para style="p">
    <verse number="7" style="v"/>“ ‘Muchinda achapiwa nyika inoganhurana nedunhu dzvene kuno rumwe rutivi uye inoganhurana nomugove weguta. Kurutivi rwokumavirazuva zvichienda kumavirazuva, nokurutivi rwokumabvazuva zvichienda kumabvazuva, pakureba inofanira kuenzana nomugove mumwe chete kubva kumuganhu wokumavirazuva kusvika kumuganhu wokumabvazuva, zvichienderana nomumwe wemigove yedzimba. <verse number="8" style="v"/>Nyika iyi ichava yake pakati paIsraeri. Uye machinda angu haachazomanikidzizve vanhu vangu asi vachatendera imba yaIsraeri kuti vatore nyika zvinoenderana namarudzi avo.</para>
  <para style="p">
    <verse number="9" style="v"/>“ ‘Zvanzi naIshe Jehovha: Makabvira kure kwazvo, imi imba yaIsraeri! Siyai kuita nechisimba kwenyu nokumanikidza kwenyu mugoita zvakanaka nezvakarurama. Regai kutorera vanhu vangu zvinhu, ndizvo zvinotaura Ishe Jehovha. <verse number="10" style="v"/>Munofanira kushandisa zviyero zvakarurama, efa<note caller="+" style="f"><char style="fr" closed="false">45:10 </char><char style="ft" closed="false">“Efa raishandiswa pakuera zvinhu zvakaoma.”</char></note> yakarurama uye bhati<note caller="+" style="f"><char style="fr" closed="false">45:10 </char><char style="ft" closed="false">“Bhati raishandiswa pakuera zvinhu zvemvura mvura.”</char></note> rakarurama. <verse number="11" style="v"/>Efa nebhati zvinofanira kuenzana, bhati rine chegumi chimwe chete chehomeri<note caller="+" style="f"><char style="fr" closed="false">45:11 </char><char style="ft" closed="false">“Homeri raishandiswa pakuera zvinhu zvakaoma.”</char></note> neefa ine chegumi chimwe chete chehomeri; homeri ndicho chinofanira kuva chiyero chazvo zvose. <verse number="12" style="v"/>Shekeri<note caller="+" style="f"><char style="fr" closed="false">45:12 </char><char style="ft" closed="false">shekeri rairema magiramu angaita 11.5</char></note> rinofanira kuva namagera makumi maviri. Mashekeri makumi maviri kusanganisa namashekeri makumi maviri namashanu, kusanganisa namashekeri gumi namashanu zvinokwana mina rimwe chete<note caller="+" style="f"><char style="fr" closed="false">45:12 </char><char style="ft" closed="false">Ndiko kuti mashekeri 60, mina raiva namashekeri 50 </char></note>.</para>
  <para style="s1">Zvipiriso naMazuva Matsvene</para>
  <para style="p">
    <verse number="13" style="v"/>“ ‘Ichi ndicho chipo chakatsaurwa chaunofanira kupa: chikamu chimwe chete kubva muzvitanhatu cheefa chichibva pahomeri imwe neimwe yebhari. <verse number="14" style="v"/>Nechiyero chakatarwa chamafuta, chakayerwa nebhati, ndicho chegumi chebhati kubva pakori rimwe nerimwe (rina mabhati gumi kana homeri imwe chete, pamabhati gumi anoenzana nehomeri imwe chete). <verse number="15" style="v"/>Uyewo gwai rimwe chete rinofanira kutorwa kubva paboka rimwe nerimwe ramazana maviri achibva kumafuro akawana mvura yakakwana eIsraeri. Izvi zvichashandiswa pazvipiriso zvezviyo, nezvipiriso zvinopiswa nezvipiriso zvokuwadzana kuti zviyananisire vanhu, ndizvo zvinotaura Ishe Jehovha. <verse number="16" style="v"/>Vanhu vose venyika vachabatirana pachipo ichi chakatsaurirwa kushandiswa nomuchinda muIsraeri. <verse number="17" style="v"/>Richava basa romuchinda kuti auye nezvibayiro zvinopiswa, nezvezviyo nezvokunwa pamitambo yakatarwa, pakugara kwomwedzi napamaSabata, napamitambo yose yakatarwa yeimba yaIsraeri. Achauya nezvipiriso zvezvivi, nezvipiriso zvezviyo, nezvibayiro zvinopiswa nezvipiriso zvokuwadzana kuti ayananisire imba yaIsraeri.</para>
  <para style="p">
    <verse number="18" style="v"/>“ ‘Zvanzi naIshe Jehovha: Mumwedzi wokutanga pazuva rokutanga unofanira kutora hando duku isina kuremara ugonatsa nzvimbo tsvene. <verse number="19" style="v"/>Muprista anofanira kutora rimwe reropa rechipiriso chechivi agoriisa pamagwatidziro emikova yetemberi, pamakona mana omusara wapamusoro wearitari uye napambiru dzamasuo omuruvazhe rwomukati. <verse number="20" style="v"/>Munofanira kuita zvimwe chetezvo pazuva rechinomwe romwedzi kuna ani zvake asina kutadza nobwoni kana nokusaziva; saka munofanira kuyananisira temberi.</para>
  <para style="p">
    <verse number="21" style="v"/>“ ‘Mumwedzi wokutanga pazuva regumi namana munofanira kucherechedza Pasika, mutambo unopedza mazuva manomwe, munofanira kudya chingwa chisina mbiriso pamazuva iwayo. <verse number="22" style="v"/>Pazuva iro, muchinda anofanira kuuya nehando sechipiriso chechivi chake iye nechavanhu vose venyika. <verse number="23" style="v"/>Zuva rimwe nerimwe pamazuva manomwe aya oMutambo, anofanira kuuya nehando nomwe namakondobwe manomwe asina chaanopomerwa sechibayiro chinopiswa kuna Jehovha, nenhongo yembudzi yechipiriso chechivi. <verse number="24" style="v"/>Anofanira kuuya nechipiriso chezviyo paefa imwe chete pahando imwe neimwe, uyewo efa pagondobwe rimwe nerimwe, pamwe chete nehini<note caller="+" style="f"><char style="fr" closed="false">45:24 </char><char style="ft" closed="false">marita angaita 4 </char></note> yamafuta paefa imwe neimwe.</para>
  <para style="p">
    <verse number="25" style="v"/>“ ‘Pamazuva manomwe oMutambo, unotanga nomwedzi wechinomwe pazuva regumi namashanu, anofanira kuramba achiuya nezvipiriso zvezvivi, nezvibayiro zvinopiswa, nezvipiriso zvezviyo namafuta.</para>
  <chapter number="46" style="c"/>
  <para style="p">
    <verse number="1" style="v"/>“ ‘Zvanzi naIshe Jehovha: Suo roruvazhe rwomukati rakatarisa kumabvazuva rinofanira kugara rakapfigwa mazuva matanhatu anobatwa nawo basa, asi pazuva reSabata uye pazuva roKugara kwoMwedzi rinofanira kuzarurwa. <verse number="2" style="v"/>Muchinda anobva kunze anofanira kupinda napabiravira rapasuo agomira pambiru dzapasuo. Vaprista vanofanira kubayira chipiriso chake chinopiswa nechipiriso chake chokuwadzana. Anofanira kunamata ari pachikumbaridzo chepasuo ipapo agobuda kunze, asi harifaniri kuzopfigwa kusvikira madekwana. <verse number="3" style="v"/>Vanhu venyika vanofanira kunamata pamberi paJehovha vari pamukova wesuo pamaSabata napaKugara kwoMwedzi. <verse number="4" style="v"/>Chipiriso chinopiswa chinofanira kuvigirwa Jehovha nomuchinda nomusi weSabata, chinofanira kuva chamakwayana matanhatu makono negondobwe, ose asina kuremara. <verse number="5" style="v"/>Chipiriso chezviyo chinopiwa pamwe chete negondobwe chinofanira kuita efa<note caller="+" style="f"><char style="fr" closed="false">46:5 </char><char style="ft" closed="false">marita angaita 22</char></note> imwe chete, uye chipiriso chezviyo nemakwayana chinofanira kuva sezvaanoda, pamwe chete nehini<note caller="+" style="f"><char style="fr" closed="false">46:5 </char><char style="ft" closed="false">marita angaita 4</char></note> yamafuta paefa imwe neimwe. <verse number="6" style="v"/>Pazuva roKugara kwoMwedzi anofanira kupa hando duku, makwayana matanhatu negondobwe, zvose zvisina kuremara. <verse number="7" style="v"/>Anofanira kupa sechipiriso chezviyo efa imwe chete nehando, efa imwe chete negondobwe, uye namakwayana paanoda kupa napo, pamwe chete nehini yamafuta paefa imwe neimwe. <verse number="8" style="v"/>Panopinda muchinda, anofanira kupinda napabiravira rapanzira yesuo, uye anofanira kubuda nenzira imwe cheteyo.</para>
  <para style="p">
    <verse number="9" style="v"/>“ ‘Vanhu venyika pavanouya pamberi paJehovha panguva yemitambo yakatarwa, ani naani anopinda napasuo rokumusoro kundonamata anofanira kubuda nokusuo rezasi; uye ani naani anopinda nesuo rezasi anofanira kubuda nesuo rokumusoro. Hakuna munhu anotenderwa kudzoka nesuo raambopinda naro, asi mumwe nomumwe anofanira kubuda neimwe nzira. <verse number="10" style="v"/>Muchinda anofanira kuva pakati pavo, pavanopinda anofanira kupinda navo, napavanobuda anofanira kubuda navo.</para>
  <para style="p">
    <verse number="11" style="v"/>“ ‘Pamitambo napamitambo yakatarwa, chipiriso chezviyo chinofanira kuita efa imwe chete nehando, efa imwe chete negondobwe, uye namakwayana sezvaanoda, pamwe chete nehini yamafuta paefa imwe neimwe. <verse number="12" style="v"/>Kana muchinda achipa chipiriso chokungopa kuna Jehovha, chingava chipiriso chinopiswa kana chokuwadzana, suo rakatarisa kumabvazuva rinofanira kumuzarurirwa iye. Achapa chipiriso chake chinopiswa kana chipiriso chokuwadzana sezvaanoita nomusi weSabata. Ipapo anofanira kuzobuda kunze, uye shure kwokubuda kwake, suo richapfigwa.</para>
  <para style="p">
    <verse number="13" style="v"/>“ ‘Zuva rimwe nerimwe unofanira kupa gwayana rine gore rimwe chete risina kuremara kuti rive chipiriso chinopiswa kuna Jehovha; mangwanani oga oga unofanira kuuya naro. <verse number="14" style="v"/>Unofanira kuuyawo nechipiriso chezviyo chinokwana chikamu chimwe chete muzvitanhatu cheefa, nechikamu chimwe chete kubva muzvitatu chehini yamafuta okunyorovesa upfu, mangwanani oga oga. Kupiwa kwechipiriso ichi kuna Jehovha, mutemo unogara nokusingaperi. <verse number="15" style="v"/>Saka gwayana nechipiriso chezviyo namafuta zvichafanira kuuyiwa nazvo mangwanani oga oga kuti zvive chipiriso chinopiswa nguva dzose.</para>
  <para style="p">
    <verse number="16" style="v"/>“ ‘Zvanzi naIshe Jehovha: Kana muchinda achipa chipo chinobva panhaka yake kuno mumwe wavanakomana vake, chichavawo chezvizvarwa zvake zvinotevera, chichava chavo chenhaka. <verse number="17" style="v"/>Kunyange zvakadaro, kana akapa chipo kubva panhaka yake kuno mumwe wavaranda vake, muranda uyu angachichengeta hake kusvikira pagore rokusununguka; ipapo chichadzoserwa kumuchinda. Nhaka yake ndeyavanakomana vake chete; ndeyavo. <verse number="18" style="v"/>Muchinda haafaniri kutora nhaka ipi zvayo yavanhu, achivadzinga pazvinhu zvavo. Anofanira kupa vanakomana vake nhaka yavo inobva pane zvake, kuitira kuti vanhu vangu varege kuparadzaniswa nezvinhu zvavo.’ ”</para>
  <para style="p">
    <verse number="19" style="v"/>Ipapo murume uyu akandipinza napamukova uri parutivi pesuo rinoenda kumakamuri matsvene akatarisa kumusoro, akanga ari avaprista akandiratidza nzvimbo yakanga iri nechokumagumo kworutivi rwokumavirira. <verse number="20" style="v"/>Akati kwandiri, “Iyi ndiyo nzvimbo ichabikirwa navaprista, chipiriso chemhosva nechipiriso chechivi nokubika chipiriso chezviyo, kuti varege kuzviuyisa kuruvazhe rwokunze zvaizoita kuti vanhu vanatswe.”</para>
  <para style="p">
    <verse number="21" style="v"/>Ipapo akandibudisa kuruvazhe rwokunze uye akanditungamirira tichitenderera makona arwo mana, uye akaona pakona imwe neimwe rumwe ruvazhe. <verse number="22" style="v"/>Mukati mamakona mana oruvazhe rwokunze makanga muna mavazhe akakomberedzwa, akareba makubhiti makumi mana noupamhi hwaiva namakubhiti makumi matatu; ruvazhe rumwe norumwe mumakona mana aya rwakanga rwakaenzana. <verse number="23" style="v"/>Kupoteredza mukati merimwe nerimwe ramavazhe mana aya makanga mune chidziro chamabwe, nenzvimbo dzechoto dzakavakwa dzakakomberedza pasi pechidziro. <verse number="24" style="v"/>Iye akati kwandiri, “Idzi ndidzo dzimba dzokubikira dzichabikirwa zvibayiro zvinoitirwa vanhu navaya vanoshumira mutemberi.”</para>
  <chapter number="47" style="c"/>
  <para style="s1">Rwizi runobva paTemberi</para>
  <para style="p">
    <verse number="1" style="v"/>Murume uyu akandidzosa pamukova wetemberi, ndikaona mvura yaibuda napasi pechikumbaridzo chetemberi kwakatarisa kumabvazuva, nokuti temberi yakanga yakatarira kumabvazuva. Mvura yakanga ichiyerera napasi nechezasi kwetemberi, nyasi kwearitari. <verse number="2" style="v"/>Ipapo akandibudisa nokusuo rokumusoro akanditungamirira pakupoterera nechokunze kwesuo rokunze rakatarisana nokumabvazuva, uye mvura yaiyerera ichibva kurutivi rwezasi.</para>
  <para style="p">
    <verse number="3" style="v"/>Murume uyu akati achifamba akananga kurutivi rwokumabvazuva ane rwodzi rwokuyeresa muruoko rwake, akayera makubhiti chiuru chimwe chete<note caller="+" style="f"><char style="fr" closed="false">47:3 </char><char style="ft" closed="false">a3 mamita angaita 460</char></note> ndokubva ipapo andiyambutsa nomumvura yakanga yakadzika kusvika muzviziso zvamakumbo.</para>
  <para style="p">
    <verse number="4" style="v"/>Akayerazve chimwe chiuru chamakubhiti akandifambisa nomumvura yaisvika mumabvi. Akayerazve chimwe chiuru chimwe chete akandiyambutsa nomumvura yaisvika muchiuno. <verse number="5" style="v"/>Akayerazve chimwe chiuru chimwe chete, asi iye zvino rwakanga rwava rwizi rwandakanga ndisingagoni kuyambuka, nokuti mvura yakanga yawanda uye yakanga yadzika zvokuti munhu angashambira mairi, rwizi rwakanga rusina munhu angaruyambuka. <verse number="6" style="v"/>Akandibvunza akati, “Mwanakomana womunhu, unoona izvi here?”</para>
  <para style="p">Ipapo akadzokera neni kumahombekombe orwizi. <verse number="7" style="v"/>Ndakati ndasvikako ndakaona miti mizhinji kurutivi rumwe norumwe rworwizi. <verse number="8" style="v"/>Iye akati kwandiri, “Mvura iyi inoyerera yakananga kunyika yokumabvazuva ichiburukira kuArabha kwainodira mugungwa. Painongodira mugungwa, mvura yomo inobva yanaka. <verse number="9" style="v"/>Zvose zvipenyu zvinokambaira zvichagara kwose nokunoyerera rwizi. Pachava nehove zhinji zhinji, nokuti mvura iyi inoyereramo ichiita kuti mvura yomunyu inatswe; saka kwose kunoyerera rwizi zvinhu zvose zvinorarama. <verse number="10" style="v"/>Varedzi vehove vachamira vakatevedza mahombekombe; kubvira kuEni Gedhi kusvikira kuEni Egiraimu kuchava nenzvimbo dzokuteya mumbure. Pachava nemhando zhinji dzehove, kufanana nehove dzeGungwa Guru. <verse number="11" style="v"/>Asi matoro namachakwi haangavi nemvura yakanaka; zvichasarira munyu. <verse number="12" style="v"/>Miti yemichero yemarudzi ose ichamera kumativi ose emahombekombe orwizi. Mashizha ayo haangasvavi, uye haingashayi michero. Ichabereka zvibereko mwedzi woga woga, nokuti mvura inobva panzvimbo tsvene inoyerera madziri. Michero yayo ichava zvokudya zvavanhu uye mashizha ayo achaporesa vanhu.”</para>
  <para style="s1">Miganhu yeNyika</para>
  <para style="p">
    <verse number="13" style="v"/>Zvanzi naIshe Jehovha: “Iyi ndiyo miganhu yaunofanira kuganhura nyika kuti ive nhaka pakati pamarudzi gumi namaviri aIsraeri, nemigove miviri yaJosefa. <verse number="14" style="v"/>Unofanira kuiganhura zvakaenzana pakati pavo. Nokuti ndakapika noruoko rwakasimudzwa kuti ndichaipa kumadzitateguru enyu, nyika iyi ichava nhaka yenyu.</para>
  <para style="b"/>
  <para style="li4">
    <verse number="15" style="v"/>“Iyi ndiyo inofanira kuva miganhu yenyika:</para>
  <para style="b"/>
  <para style="li1">“Kurutivi rwokumusoro uchabvira kuGungwa Guru nenzira yeHetironi uchipfuura nepaRebho Hamati kusvikira kuZedhadhi, <verse number="16" style="v"/>Bherota neSibhiraimu (iri pamuganhu weDhamasiko neHamati), kusvika kuHazeri Hatikoni riri pamuganhu weHaurani. <verse number="17" style="v"/>Muganhu uchaenda uchibva kugungwa uchindosvika kuHazari Enani, uchitevedza muganhu nokumusoro kweDhamasiko, nomuganhu weHamati kumusoro. Ndiwo uchava muganhu wokumusoro.</para>
  <para style="li1">
    <verse number="18" style="v"/>Kurutivi rwokumabvazuva muganhu uchava pakati peHaurani neDhamasiko, uchitevedza Jorodhani pakati peGireadhi nenyika yeIsraeri, kusvikira kugungwa rokumabvazuva uye uchindosvika kuTamari. Ndiwo uchava muganhu wokumabvazuva.</para>
  <para style="li1">
    <verse number="19" style="v"/>Kurutivi rwezasi, uchabvira paTamari uchindosvika kumvura yeMeribha Kadheshi, ipapo wogotevedza Rukova rweIjipiti kusvikira kuGungwa Guru. Uyu ndiwo uchava muganhu wezasi.</para>
  <para style="li1">
    <verse number="20" style="v"/>Kurutivi rwokumavirira, Gungwa Guru richava muganhu kusvikira pakatarisana neRebho Hamati. Uyu ndiwo uchava muganhu wokumavirira.</para>
  <para style="b"/>
  <para style="p">
    <verse number="21" style="v"/>“Munofanira kugovana nyika iyi pakati penyu zvakaenzanirana namarudzi aIsraeri. <verse number="22" style="v"/>Munofanira kugovana senhaka yenyu uye mugogoverawo vatorwa vagere pakati penyu vane vana. Munofanira kuvarangarira savaIsraeri vakaberekwa munyika ino; vanofanira kugoverwa nhaka pamwe chete nemi pakati pamarudzi aIsraeri. <verse number="23" style="v"/>Murudzi rupi norupi mugere mutorwa, munofanira kumupa nhaka yake imomo,” ndizvo zvinotaura Ishe Jehovha.</para>
  <chapter number="48" style="c"/>
  <para style="s1">Kuganhurwa kweNyika</para>
  <para style="li4">
    <verse number="1" style="v"/>“Aya ndiwo marudzi akanyorwa, namazita awo:</para>
  <para style="b"/>
  <para style="li1">“kurutivi rwokumuganhu wokumusoro, Dhani achava nomugove mumwe chete; uchange uchitevedza mugwagwa weHetironi kusvika kuRebho Hamati; Hazari Enani nomuganhu wokumusoro kweDhamasiko, pedyo neHamati, zvichava chikamu chomuganhu wavo unobva kurutivi rwokumabvazuva kusvikira kurutivi rwokumavirira.</para>
  <para style="li1">
    <verse number="2" style="v"/>Asheri achava nomugove mumwe chete; uchaganhurana nenyika yaDhani kubva kumabvazuva kusvikira kumavirira.</para>
  <para style="li1">
    <verse number="3" style="v"/>Nafutari achava nomugove mumwe chete; uchaganhurana nenyika yaAsheri kubva kumabvazuva kusvikira kumavirira.</para>
  <para style="li1">
    <verse number="4" style="v"/>Manase achava nomugove mumwe chete; uchaganhurana nenyika yaNafutari kubva kumabvazuva kusvikira kumavirira.</para>
  <para style="li1">
    <verse number="5" style="v"/>Efuremu achava nomugove mumwe chete; uchaganhurana nenyika yaManase kubva kumabvazuva kusvikira kumavirira.</para>
  <para style="li1">
    <verse number="6" style="v"/>Rubheni achava nomugove mumwe chete; uchaganhurana nenyika yaEfuremu kubva kumabvazuva kusvikira kumavirira.</para>
  <para style="li1">
    <verse number="7" style="v"/>Judha achava nomugove mumwe chete; uchaganhurana nenyika yaRubheni kubva kumabvazuva kusvikira kumavirira.</para>
  <para style="b"/>
  <para style="p">
    <verse number="8" style="v"/>“Kubva pamuganhu wenyika yaJudha zvichibvira kumabvazuva kusvikira kumavirira, uchava mugove wamuchapa sechipo chakatsaurwa. Uchava namakubhiti zviuru makumi maviri nezvishanu<note caller="+" style="f"><char style="fr" closed="false">48:8 </char><char style="ft" closed="false">makiromita angaita 11</char></note> paupamhi uye kureba kwawo kubva kumabvazuva kusvikira kumavirira kuchaenzana nomugove worudzi rumwe, nzvimbo tsvene ichava pakati payo.</para>
  <para style="p">
    <verse number="9" style="v"/>“Mugove wakatsaurwa wamunofanira kupa kuna Jehovha unofanira kureba makubhiti zviuru makumi maviri nezvishanu, nezviuru gumi<note caller="+" style="f"><char style="fr" closed="false">48:9 </char><char style="ft" closed="false">makiromita angaita 5 </char></note> paupamhi. <verse number="10" style="v"/>Uyu ndiwo uchava mugove mutsvene wavaprista. Uchareba makubhiti makumi maviri namashanu ezviuru nechokurutivi rwokumusoro, nezviuru gumi zvamakubhiti paupamhi kurutivi rwokumavirira, makubhiti zviuru gumi paupamhi kurutivi rwokumabvazuva nezviuru makumi maviri nezvishanu zvamakubhiti pakureba kurutivi rwezasi. Pakati payo pachava nenzvimbo tsvene yaJehovha. <verse number="11" style="v"/>Iyi ichava yavaprista vakaitwa vatsvene, ivo vaZadhoki, vakanga vakatendeka pakundishumira uye vasina kutsauka sezvakaitwa navaRevhi panguva yakatsauka vaIsraeri. <verse number="12" style="v"/>Ichava chipo chakatsaurwa kwavari kubva pamugove wakatsaurwa wenyika, iwo mugove mutsvene-tsvene, unoganhura nyika yavaRevhi.</para>
  <para style="p">
    <verse number="13" style="v"/>“VaRevhi vachava nomugove wamakubhiti akareba makumi maviri namashanu ezviuru nezviuru gumi paupamhi, zvichienderana nenyika yavaprista. Kureba kwayo kunofanira kuita makubhiti zviuru gumi. <verse number="14" style="v"/>Havafaniri kuitengesa kana kutsinhanisa chimwe chikamu chayo. Iyi inyika yakanakisisa uye haifaniri kuiswa mumaoko avamwe vanhu, nokuti itsvene kuna Jehovha.</para>
  <para style="p">
    <verse number="15" style="v"/>“Nzvimbo dzakasara, dzina makubhiti zviuru zvishanu paupamhi namakubhiti zviuru makumi maviri namashanu pakureba, dzichashandiswa neguta, sepokugara namafuro. Guta richava pakati pazvo <verse number="16" style="v"/>uye richava nezviyero izvi: kurutivi rwokumusoro makubhiti zviuru zvina namazana mashanu, kurutivi rwezasi makubhiti zviuru zvina namazana mashanu, kurutivi rwokumabvazuva, makubhiti zviuru zvina namazana mashanu, uye kurutivi rwokumavirira, makubhiti zviuru zvina namazana mashanu. <verse number="17" style="v"/>Nzvimbo yamafuro yeguta ichange ina makubhiti mazana maviri namakumi mashanu kurutivi rwokumusoro, mazana maviri namakumi mashanu kurutivi rwezasi, mazana maviri namakumi mashanu kurutivi rwokumabvazuva, namazana maviri namakumi mashanu kurutivi rwokumavirira. <verse number="18" style="v"/>Nzvimbo inosara, inoganhurana nenzvimbo yomugove mutsvene ichitevedza kureba kwayo, ichava namakubhiti zviuru gumi kurutivi rwokumabvazuva, namakubhiti zviuru gumi kurutivi rwokumavirira. Zvibereko zvayo zvichapiwa kuti zvive zvokudya zvavashandi vomuguta. <verse number="19" style="v"/>Vashandi vanobva muguta vanoirima vachabva kumarudzi ose eIsraeri. <verse number="20" style="v"/>Mugove wacho wose uchava wakaenzana kumativi ose, makubhiti zviuru makumi maviri nezvishanu kurutivi rumwe norumwe rwamativi ose ari mana. Sechipo chakasarudzika, muchatsaurira parutivi mugove mutsvene, pamwe chete nenzvimbo yeguta.</para>
  <para style="p">
    <verse number="21" style="v"/>“Zvinosara kumativi maviri enzvimbo echikamu chitsvene, uye enzvimbo yeguta, zvichava zvomuchinda. Zvichaenda nechokumabvazuva zvichibva pazviuru makumi maviri nezvishanu zvamakubhiti zvomugove mutsvene kundosvika kumuganhu wokurutivi rwokumabvazuva, uye nokurutivi rwokumavirira kubva pamakubhiti zviuru makumi maviri nezvishanu kusvikira kumuganhu wokumavirira. Nzvimbo idzi dziri mbiri dzakaenzana nemigove yamarudzi pakureba dzichava dzomuchinda, uye mugove mutsvene nenzvimbo tsvene yetemberi zvichava pakati pazvo. <verse number="22" style="v"/>Saka nzvimbo yavaRevhi nenzvimbo yeguta zvichange zviri pakati penzvimbo yomuchinda. Nzvimbo yomuchinda ichange iri pakati pomuganhu weJudha nomuganhu waBhenjamini.</para>
  <para style="b"/>
  <para style="li4">
    <verse number="23" style="v"/>“Kana ari mamwe marudzi asara:</para>
  <para style="b"/>
  <para style="li1">“Bhenjamini achava nomugove mumwe chete: Uchabva kurutivi rwokumabvazuva uchindosvika kurutivi rwokumavirira.</para>
  <para style="li1">
    <verse number="24" style="v"/>Simeoni achava nomugove mumwe chete; uchaganhurana nenyika yaBhenjamini kubva kumabvazuva kusvika kumavirira.</para>
  <para style="li1">
    <verse number="25" style="v"/>Isakari achava nomugove mumwe chete; uchaganhurana nenyika yaSimeoni kubva kumabvazuva kusvika kumavirira.</para>
  <para style="li1">
    <verse number="26" style="v"/>Zebhuruni achava nomugove mumwe chete; uchaganhurana nenyika yaIsakari kubva kumabvazuva kusvika kumavirira.</para>
  <para style="li1">
    <verse number="27" style="v"/>Gadhi achava nomugove mumwe chete; uchaganhurana nenyika yaZebhuruni kubva kumabvazuva kusvika kumavirira.</para>
  <para style="li1">
    <verse number="28" style="v"/>Muganhu worutivi rwezasi waGadhi uchananga kurutivi rwezasi uchibva kuTamari kusvikira kumvura zhinji yeMeribha Kadheshi, ipapo wozotevedza Rukova rweIjipiti kusvikira kuGungwa Guru.</para>
  <para style="b"/>
  <para style="li4">
    <verse number="29" style="v"/>“Iyi ndiyo nyika yaunofanira kugovera senhaka kumarudzi aIsraeri, uye iyi ndiyo ichava migove yavo,” ndizvo zvinotaura Ishe Jehovha.</para>
  <para style="s1">Masuo eGuta</para>
  <para style="li4">
    <verse number="30" style="v"/>“Aya achava masuo okubuda nawo eguta:</para>
  <para style="b"/>
  <para style="li1">“Kutangira kurutivi rwokumusoro, kureba kwacho kuna makubhiti zviuru zvina zvina mazana mashanu, <verse number="31" style="v"/>masuo eguta achatumidzwa mazita amarudzi aIsraeri. Masuo matatu ari kurutivi rwokumusoro achava suo raRubheni, suo raJudha nesuo raRevhi.</para>
  <para style="li1">
    <verse number="32" style="v"/>Kurutivi rwokumabvazuva, kuna makubhiti zviuru zvina zvina mazana mashanu pakureba, masuo matatu achamira sezvizvi: suo raJosefa, suo raBhenjamini nesuo raDhani.</para>
  <para style="li1">
    <verse number="33" style="v"/>Kurutivi rwezasi, kuna makubhiti zviuru zvina zvina mazana mashanu pakureba, masuo matatu achamira sezvizvi: suo raSimeoni, suo raIsakari nesuo raZebhuruni.</para>
  <para style="li1">
    <verse number="34" style="v"/>Kurutivi rwokumavirira, kuna makubhiti zviuru zvina zvina mazana mashanu pakureba, masuo matatu achamira sezvizvi: suo raGadhi, suo raAsheri nesuo raNafutari.</para>
  <para style="b"/>
  <para style="li4">
    <verse number="35" style="v"/>“Kutenderera nzvimbo yacho kuchaita nhambwe zviuru gumi nezvisere.</para>
  <para style="b"/>
  <para style="p">“Uye zita reguta kubvira panguva iyoyo zvichienda mberi richanzi:</para>
  <para style="pc">Jehovha aripo.”</para>
</usx>
