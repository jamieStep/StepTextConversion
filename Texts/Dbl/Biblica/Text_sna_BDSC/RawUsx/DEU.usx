<?xml version="1.0" encoding="UTF-8"?>
<usx version="2.6">
  <book code="DEU" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">Dhuteronomi</para>
  <para style="toc1">Dhuteronomi</para>
  <para style="toc2">Dhuteronomi</para>
  <para style="toc3">Dhute</para>
  <para style="mt1">DHUTERONOMI</para>
  <chapter number="1" style="c"/>
  <para style="s1">VaIsraeri vanorayirwa kuti vabve paHorebhi</para>
  <para style="p">
    <verse number="1" style="v"/>Aya ndiwo mashoko akataurwa naMozisi kuvaIsraeri vose murenje kumabvazuva kweJorodhani, mumupata weArabha wakatarisana neSufi, pakati peParani neToferi, Rabhani, Hazeroti neDhizahabhi. <verse number="2" style="v"/>(Zvinotora mazuva gumi nerimwe kubva paHorebhi kuenda kuKadheshi Bharinea nenzira yokuGomo reSeiri.)</para>
  <para style="p">
    <verse number="3" style="v"/>Mugore ramakumi mana, nezuva rokutanga romwedzi wegumi nomumwe, Mozisi akazivisa vaIsraeri zvose izvo Jehovha akamurayira pamusoro pavo. <verse number="4" style="v"/>Izvi zvakaitika mushure mokunge akunda Sihoni mambo wavaAmori, akanga achitonga paHeshibhoni, uye paEdhirei akanga akunda Ogi mambo weBhashani, akanga achitonga muAshitaroti.</para>
  <para style="p">
    <verse number="5" style="v"/>Mozisi akatanga kududzira murayiro uyu, vari nechokumabvazuva kweJorodhani munzvimbo yeMoabhu, achiti:</para>
  <para style="b"/>
  <para style="p">
    <verse number="6" style="v"/>Jehovha Mwari wedu akataura kwatiri paHorebhi akati, “Magara nguva yakakwana pagomo rino. <verse number="7" style="v"/>Putsai musasa mugoenda kunyika yezvikomo yavaAmori; muende kumarudzi ose akavakidzana muArabha, mumakomo, nemuzasi mezvikomo zvokumadokero, nomuNegevhi uye kumahombekombe egungwa, nokunyika yavaKenani uye nokuRebhanoni, kusvikira kurwizi rukuru, irwo Yufuratesi. <verse number="8" style="v"/>Tarirai, ndakupai nyika iyi. Endaimo mundotora nyika iyo Jehovha akapika kuti achaipa kumadzibaba enyu, kuna Abhurahama, naIsaka, naJakobho, uye nokuzvizvarwa zvavo zvaizovatevera.”</para>
  <para style="s1">Kugadzwa kwaVatungamiri</para>
  <para style="p">
    <verse number="9" style="v"/>Panguva iyoyo ndakati kwamuri, “Mava mutoro unorema kwazvo kuti ndikutakurei ndiri ndoga. <verse number="10" style="v"/>Jehovha Mwari wenyu akawedzera kuwanda kwenyu zvokuti nhasi mawanda senyeredzi dzokudenga. <verse number="11" style="v"/>Jehovha Mwari wamadzibaba enyu, ngaakuwedzerei rune chiuru uye ngaakuropafadzei sezvaakavimbisa! <verse number="12" style="v"/>Asi ini ndingatakure seiko matambudziko enyu nemitoro yenyu uye nokupokana kwenyu ndiri ndoga? <verse number="13" style="v"/>Zvisarudzirei varume vakachenjera, vanonzwisisa uye vanokudzwa kubva kurudzi rumwe norumwe rwamarudzi enyu, ndingovagadza pamusoro penyu.”</para>
  <para style="p">
    <verse number="14" style="v"/>Makandipindura muchiti, “Izvo zvamataura kuti zviitwe zvakanaka.”</para>
  <para style="p">
    <verse number="15" style="v"/>Saka ndakatora varume vaitungamirira marudzi enyu, varume vakachenjera uye vaikudzwa, ndikavagadza kuti vave vakuru pamusoro penyu, vave vakuru vezviuru, navakuru vamazana, navakuru vamakumi mashanu, navakuru vevane gumi uye navatariri vamarudzi. <verse number="16" style="v"/>Zvino panguva iyoyo ndakarayira vatongi venyu, ndikati: Inzwai kupokana kuri pakati pehama dzenyu mugovatonga zvakanaka, ingava mhaka iri pakati pavaIsraeri voga kana pakati pomumwe wavo nomutorwa. <verse number="17" style="v"/>Musaita rusarura pakutonga; inzwai vose muduku kana mukuru zvakaenzanirana. Musatya munhu upi zvake, nokuti kutonga ndokwaMwari. Uyisai kwandiri mhaka yakanyanya kukuomerai, ndigoinzwa. <verse number="18" style="v"/>Uye panguva iyoyo ndakakurayirai zvose zvamaifanira kuita.</para>
  <para style="s1">Vasori vanotumwa</para>
  <para style="p">
    <verse number="19" style="v"/>Ipapo takasimuka kubva paHorebhi tikafamba takananga kunyika yamakomo yavaAmori tikapfuura nomurenje iro rose guru rinotyisa ramakaona, uye tikasvika paKadheshi Bharinea, sezvatakarayirwa naJehovha Mwari wedu. <verse number="20" style="v"/>Ipapo ndakati kwamuri, “Masvika munyika yamakomo yavaAmori, yatinopiwa naJehovha Mwari wedu. <verse number="21" style="v"/>Tarirai, Jehovha Mwari wenyu akupai nyika iyo. Kwirai munoitora, sezvamakaudzwa naJehovha, Mwari wamadzibaba enyu. Musatya; musaora mwoyo.”</para>
  <para style="p">
    <verse number="22" style="v"/>Ipapo imi mose makauya kwandiri mukati, “Ngatitumei varume vanofanotungamira kuti vatisorere nyika vagodzoka kuzotiudza pamusoro penzira yatingafamba nayo uye namaguta atichandosvika kwaari.”</para>
  <para style="p">
    <verse number="23" style="v"/>Pfungwa iyoyo yakanga yakandinakira; nokudaro ndakasarudza varume vane gumi navaviri pakati penyu, murume mumwe kubva kurudzi rumwe norumwe. <verse number="24" style="v"/>Ivo vakabva vakaenda munyika yamakomo, vakasvika kumupata weEshikori vakaisora. <verse number="25" style="v"/>Vakatora mimwe yemichero yenyika iyoyo, vakauya nayo kwatiri, vakati, “Inyika yakanaka yatiri kupiwa naJehovha Mwari wedu.”</para>
  <para style="s1">Vakamukira Jehovha</para>
  <para style="p">
    <verse number="26" style="v"/>Asi makanga musingadi kuenda; mukamukira kurayira kwaJehovha Mwari wenyu. <verse number="27" style="v"/>Makanyunyuta muri mumatende enyu, mukati, “Jehovha anotivenga; naizvozvo akatibudisa muIjipiti kuti azotiisa mumaoko avaAmori kuti vatiparadze. <verse number="28" style="v"/>Tichaendepiko? Hama dzedu dzatiita kuti tiore mwoyo. Dzinoti, ‘Vanhu vacho vanotikunda pasimba napakureba; maguta acho makuru uye ane masvingo akareba zvokusvika kudenga. Takaona kunyange navaAnaki ikoko.’ ”</para>
  <para style="p">
    <verse number="29" style="v"/>Ipapo ini ndakati kwamuri, “Musavhunduka; musavatya. <verse number="30" style="v"/>Jehovha Mwari wenyu, iye anokutungamirirai, achakurwirai, sezvaakakuitirai muIjipiti, pamberi penyu chaipo, <verse number="31" style="v"/>uye nomurenje. Imomo makaona kuti Jehovha Mwari wenyu akakutakurai sei, sezvinoita baba kana vachitakura mwanakomana wavo, nzira dzose dzamakafamba nadzo kudzamara muchisvika panzvimbo ino.”</para>
  <para style="p">
    <verse number="32" style="v"/>Kunyange zvakadaro, hamuna kuvimba naJehovha Mwari wenyu, <verse number="33" style="v"/>iye akakutungamirirai parwendo rwenyu, mumoto usiku nomugore pamasikati kuti akutsvagirei nzvimbo dzokudzika matende enyu uye kuti akuratidzei nzira yamunofanira kufamba nayo.</para>
  <para style="p">
    <verse number="34" style="v"/>Jehovha paakanzwa zvamakataura, akatsamwa akapika, achiti, <verse number="35" style="v"/>“Hakungavi nomunhu mumwe wechizvarwa ichi achaona nyika yakanaka yandakapika ndichiti ndichaipa kumadzibaba enyu, <verse number="36" style="v"/>kunze kwaKarebhu mwanakomana waJefune achaiona, uye ndichamupa iye nezvizvarwa zvake nyika yaakatsika netsoka dzake nokuti akateerera Jehovha nomwoyo wose.”</para>
  <para style="p">
    <verse number="37" style="v"/>Nokuda kwenyu Jehovha akanditsamwira neniwo, akati, “Newewo hauchazoipindi. <verse number="38" style="v"/>Asi mutevedzeri wako, Joshua, mwanakomana waNuni, ndiye achapindamo. <verse number="39" style="v"/>Asi vaduku venyu avo vamakati vachatapwa, vana venyu vasati vaziva zvakanaka kubva pane zvakaipa ndivo vachapinda munyika iyi. Ndichaipa kwavari uye vachaitora. <verse number="40" style="v"/>Asi kana murimi, dzokai mufambe makananga kurenje nenzira yokuGungwa Dzvuku.”</para>
  <para style="p">
    <verse number="41" style="v"/>Ipapo imi makapindura mukati, “Takatadzira Jehovha. Tichaenda tigondorwa, sezvatakarayirwa naJehovha Mwari wedu.” Nokudaro makashonga mumwe nomumwe nhumbi dzokurwa, muchifunga kuti zvaiva nyore kukwidza kunyika yamakomo.</para>
  <para style="p">
    <verse number="42" style="v"/>Asi Jehovha akataura kwandiri, akati, “Vaudze kuti, ‘Musakwidza kundorwa, nokuti handiendi nemi. Muchakundwa navavengi venyu.’ ”</para>
  <para style="p">
    <verse number="43" style="v"/>Naizvozvo ndakakutaurirai, asi imi hamuna kuda kuteerera. Makamukira murayiro waJehovha uye mukuzvikudza kwenyu makafamba mukapinda munyika yamakomo. <verse number="44" style="v"/>VaAmori vakanga vagere mumakomo iwayo vakauya kuzokurwisai; vakakudzinganisai sezvinoita nyuchi uye vakakurovai kubva paSeiri kusvikira paHoma. <verse number="45" style="v"/>Makadzoka mukachema pamberi paJehovha, asi iye haana kuteerera kuchema kwenyu uye haana kurerekera nzeve yake kwamuri. <verse number="46" style="v"/>Naizvozvo makagara paKadheshi mazuva mazhinji, nguva yose yamakagarapo.</para>
  <chapter number="2" style="c"/>
  <para style="s1">Kudzungaira muRenje</para>
  <para style="p">
    <verse number="1" style="v"/>Zvino takadzoka tikafamba takananga kurenje nenzira inoenda kuGungwa Dzvuku, sezvandakanga ndarayirwa naJehovha. Kwenguva yakareba takafamba nenzira yaipoterera nenyika yamakomo yeSeiri.</para>
  <para style="p">
    <verse number="2" style="v"/>Ipapo Jehovha akati kwandiri, <verse number="3" style="v"/>“Mafamba nenzira yokupoterera nyika iyi yamakomo kwenguva yakakwana, zvino chidzokai muende nechokumusoro. <verse number="4" style="v"/>Rayira vanhu uti, ‘Mava pedyo kuti mupfuure nomunyika yehama dzenyu zvizvarwa zvaEsau, vagere paSeiri. Ivo vachakutyai, asi muchenjere kwazvo. <verse number="5" style="v"/>Musavatanga kuti murwe, handingakupei chikamu chipi zvacho chenyika yavo, kunyange pangakwana kuisa rutsoka rwenyu. Ndakapa Esau nyika yamakomo yeSeiri kuti ive yake. <verse number="6" style="v"/>Munofanira kuvaripa nesirivha zvokudya zvamuchadya nemvura yamuchanwa.’ ”</para>
  <para style="p">
    <verse number="7" style="v"/>Jehovha Mwari wenyu akakuropafadzai pamabasa ose amaoko enyu. Akakutarirai parwendo rwenyu murenje iri guru. Jehovha Mwari wenyu akava nemi, makore makumi mana aya, uye hapana chinhu chamakashayiwa.</para>
  <para style="p">
    <verse number="8" style="v"/>Naizvozvo takapfuura hama dzedu zvizvarwa zvaEsau, vanogara muSeiri. Takasiya nzira inoenda kuArabha, yeArabha, inobva kuErati neEzioni Gebheri, ndokufamba nenzira yomurenje reMoabhu.</para>
  <para style="p">
    <verse number="9" style="v"/>Ipapo Jehovha akataura kwandiri, akati, “Musafurusa vaMoabhu kana kuvadenha, nokuti handizokupai chikamu chipi zvacho chenyika yavo. Ndakapa Ari kuzvizvarwa zvaRoti kuti ive yavo.”</para>
  <para style="p">
    <verse number="10" style="v"/>(VaEmi vaisigarako vaiva vanhu vakasimba, vakawanda uye vakareba savaAnaki. <verse number="11" style="v"/>SavaAnaki ivowo vaionekwa savaRefaimu, asi vaMoabhu vaivadana nezita rokuti vaEmi. <verse number="12" style="v"/>VaHori vaimbogarawo muSeiri, asi vana vaEsau vakavadzinga kubva imomo. Vakaparadza vaHori vakanga varimo ivo vasati vavamo vakagara munzvimbo yavo, sezvakangoitawo Israeri munyika yavakapiwa naJehovha kuti ive yavo).</para>
  <para style="p">
    <verse number="13" style="v"/>Uye Jehovha akati, “Zvino chisimukai muyambuke Mupata weZeredhi.” Saka takayambuka mupata.</para>
  <para style="p">
    <verse number="14" style="v"/>Makore makumi matatu namasere akanga apfuura kubva panguva yatakabva paKadheshi Bharinea kusvikira patakazoyambuka Mupata weZeredhi. Panguva iyoyi chizvarwa chose chavarume vezera rokurwa chakanga chaparara kubva pamisasa, sezvakanga zvapikirwa naJehovha kwavari. <verse number="15" style="v"/>Ruoko rwaJehovha rwakaramba ruchivarwisa kusvikira rwavaparadza zvachose.</para>
  <para style="p">
    <verse number="16" style="v"/>Zvino wokupedzisira pakati pavarume ava vokurwa akati afa, <verse number="17" style="v"/>Jehovha akati kwandiri, <verse number="18" style="v"/>“Nhasi unofanira kupfuura nomunyika yeMoabhu, paAri. <verse number="19" style="v"/>Kana woswedera pedyo navaAmoni, usavafurusa kana kuvadenha kuti murwisane, nokuti handingakupei kuti mutore nyika ipi zvayo yavaAmori. Ndakaipa kuti ive yezvizvarwa zvaRoti.”</para>
  <para style="p">
    <verse number="20" style="v"/>(Naiyowo yainzi inyika yevaRafaimu, vaisimbogaramo; asi vaAmoni vaivadaidza kuti vaZamuzumi. <verse number="21" style="v"/>Vaiva vanhu vakasimba, vakawanda, uye vakareba savaAnaki. Jehovha akavaparadza pamberi pavaAmoni, avo vakavadzinga ndokugara munzvimbo yavo. <verse number="22" style="v"/>Jehovha akanga aitira zvimwe chetezvo kuzvizvarwa zvaEsau, vaigara muSeiri, paakaparadza vaHori pamberi pavo. Vakavadzinga ndokugara munzvimbo yavo kusvikira nhasi. <verse number="23" style="v"/>Uye kana vari vaAvhi vakanga vagere mumisha kusvikira kuGaza, vaKafitori vaibva Kafitori vakavaparadza ndokugara munzvimbo yavo.)</para>
  <para style="s1">Kukundwa kwaSihoni mambo weHeshibhoni</para>
  <para style="p">
    <verse number="24" style="v"/>Budai zvino muende, muyambuke mupata weArinoni. Tarirai ndakaisa muruoko rwenyu Sihoni muAmori, mambo weHeshibhoni, nenyika yake. Tangai kuitora mugorwa naye. <verse number="25" style="v"/>Nhasi chaiye ndichatanga kuvhundutsa nokutyisa ndudzi dzose dziri pasi pedenga nokuda kwenyu. Ivo vachanzwa guhu pamusoro penyu vagodedera nokutya kwazvo pamusoro penyu.</para>
  <para style="p">
    <verse number="26" style="v"/>Ndakatuma nhume kubva murenje reKedhemoti kuna Sihoni mambo weHeshibhoni ndichikumbira rugare, uye ndikati, <verse number="27" style="v"/>“Titenderei kuti tipfuure nomunyika yenyu. Tichafamba nemugwagwa mukuru; hatizotsauki kurudyi kana kuruboshwe. <verse number="28" style="v"/>Mutitengesere zvokudya nemvura yokunwa nomutengo wazvo wesirivha. Chingotitenderai henyu kuti tipfuure netsoka, <verse number="29" style="v"/>sezvatakaitirwa nezvizvarwa zvaEsau vagere muSeiri, nevaMoabhu vagere muAri. Kusvikira tayambuka Jorodhani tichipinda munyika iyo yatinopiwa naJehovha Mwari wedu.” <verse number="30" style="v"/>Asi Sihoni mambo weHeshibhoni akaramba kutitendera kuti tipfuure nomo. Nokuti Jehovha Mwari wenyu akanga aomesa mweya wake uye akanga arambidza mwoyo wake, kuti agomuisa mumaoko enyu, sezvaaita iye zvino.</para>
  <para style="p">
    <verse number="31" style="v"/>Jehovha akati kwandiri, “Tarira ndatanga kuisa Sihoni nenyika yake kwauri. Zvino chitanga kuikunda ugotora nyika yake.”</para>
  <para style="p">
    <verse number="32" style="v"/>Sihoni nehondo yake yose akati auya kuzorwa nesu paJahazi, <verse number="33" style="v"/>Jehovha Mwari wedu akamuisa kwatiri uye takamuparadza, iye pamwe chete navanakomana vake nehondo yake yose. <verse number="34" style="v"/>Panguva iyoyo takatora maguta ake ose tikaaparadza chose, varume navakadzi uye navana. Hapana watakasiya ari mupenyu. <verse number="35" style="v"/>Asi zvipfuwo nezvatakapamba kubva mumaguta takazvitora kuti zvive zvedu. <verse number="36" style="v"/>Kubva paAroeri pamahombekombe oMupata weArinoni, nokubva kuguta rokumupata, kunyange kusvikira kuGireadhi, hakuna kumbova kana neguta rimwe chete rakatikunda. Jehovha Mwari wedu akatipa vose. <verse number="37" style="v"/>Asi maererano nokurayira kwaJehovha Mwari wedu hamuna kuswedera kunyika ipi zvayo yavaAmoni, kunyange kunyika iri kurutivi rweJabhoki kana kunyika yakapoteredza maguta ari mumakomo.</para>
  <chapter number="3" style="c"/>
  <para style="s1">Kukundwa kwaOgi mambo weBhashani</para>
  <para style="p">
    <verse number="1" style="v"/>Mushure maizvozvo takadzoka tikakwidza nenzira inoenda kuBhashani, uye Ogi mambo weBhashani nehondo yake yose vakauya kuzorwa nesu paEdhirei. <verse number="2" style="v"/>Jehovha akati kwandiri, “Usatya nokuda kwake, nokuti ndakamuisa kwauri uye nenyika yake. Muitire sezvamakaita kuna Sihani mambo wavaAmoni, akanga achitonga muHeshibhoni.”</para>
  <para style="p">
    <verse number="3" style="v"/>Naizvozvo Jehovha Mwari wedu akaisawo Ogi mambo weBhashani nehondo yake yose mumaoko edu. Takavaparadza tikasasiya kana mumwe chete mupenyu. <verse number="4" style="v"/>Panguva iyoyo takatora maguta ake ose. Hapana kana guta rimwe chete ratisina kuvatorera pamaguta makumi matanhatu, nyika yose yeArigobhu, noushe hwaOgi muBhashani. <verse number="5" style="v"/>Maguta ose iwaya akanga akapoteredzwa namasvingo marefu namasuo namazariro, uye kwakanga kunewo misha mizhinji kwazvo yakanga isina kukomberedzwa namasvingo. <verse number="6" style="v"/>Takaaparadza zvachose, sezvatakaitira Sihoni mambo weHeshibhoni, takaparadza guta rimwe nerimwe, varume, navakadzi uye navana. <verse number="7" style="v"/>Asi zvipfuwo zvose nezvatakapamba kubva mumaguta avo takazvitora zvikava zvedu.</para>
  <para style="p">
    <verse number="8" style="v"/>Saka nenguva iyoyo takatorera madzimambo maviri aya avaAmoni nyika yokumabvazuva kweJorodhani, kubva paMupata weArinoni kusvikira kuGomo reHerimoni. <verse number="9" style="v"/>(Herimoni rinonzi Sirioni navaSidhoni; vaAmori vanoriti Seniri). <verse number="10" style="v"/>Takatora maguta ose enzvimbo yakakwirira neGireadhi yose, uye neBhashani yose kusvikira paSareka neEdhirei, maguta oushe hwaOgi muBhashani. <verse number="11" style="v"/>(Ogi mambo weBhashani ndiye chete akasara pane vakasara vevaRefaiti. Mubhedha wake wakanga wakagadzirwa nesimbi uye wakanga wakareba makubhiti mapfumbamwe<note caller="+" style="f"><char style="fr" closed="false">3:11 </char><char style="ft" closed="false">mamita angaita 2 </char></note> uye makubhiti mana<note caller="+" style="f"><char style="fr" closed="false">3:11 </char><char style="ft" closed="false">mamita angaita 1.8</char></note> paupamhi. Uchiriko muRabha ravaAmoni.)</para>
  <para style="s1">Kugoverwa kweNyika</para>
  <para style="p">
    <verse number="12" style="v"/>Panyika yatakatora panguva iyoyo, ndakapa vaRubheni navaGadhi nyika yokumusoro kweAroeri Mupata weArimoni, kusanganisira nehafu yenyika yamakomo yeGireadhi, pamwe chete namaguta ayo. <verse number="13" style="v"/>Imwe nyika yose yeGireadhi uyewo neBhashani yose, muumambo hwaOgi ndakapa kuhafu yorudzi rwaManase. (Nyika yose yeArigobhu muBhashani yaimbozivikanwa senyika yavaRefaimu. <verse number="14" style="v"/>Jairi mwana waManase, akatora nyika yose yeArigobhu, kusvikira kumuganhu wavaGeshuri navaMaakati, akaitumidza zita rake zvokuti nanhasi Bhashani inonzi Havhoti Jairi.) <verse number="15" style="v"/>Uye ndakapa Gireadhi kuna Makiri. <verse number="16" style="v"/>Asi vaRubheni navaGadhi ndakavapa nyika inobva paGireadhi zvichidzika kusvikira paMupata weArinoni (pakati pemupata uriwo muganhu) uye kubuda kusvikira kuRwizi Jabhoki, unova ndiwo muganhu wavaAmoni. <verse number="17" style="v"/>Muganhu wayo wokumavirira waiva Jorodhani muArabha, kubva Kinereti kusvika kuGungwa reArabha (Gungwa roMunyu), mujinga mamawere ePisiga.</para>
  <para style="p">
    <verse number="18" style="v"/>Panguva iyo ndakakurayirai, ndikati, “Jehovha Mwari wenyu akakupai nyika iyi kuti ive yenyu. Asi varume vose vakasimba vanofanira kuyambuka pamberi pehama dzenyu vaIsraeri, vakashonga nhumbi dzokurwa. <verse number="19" style="v"/>Asi, vakadzi venyu navana venyu uye nezvipfuwo zvenyu (ndinoziva kuti mune zvipfuwo zvakawanda) zvinosara mumaguta andakakupai, <verse number="20" style="v"/>kusvikira Jehovha apa hama dzenyu zororo sezvaakarayira kwamuri, uye naivowo vatora nyika yavanopiwa naJehovha Mwari wenyu mhiri kwaJorodhani. Shure kwaizvozvo mumwe nomumwe wenyu achadzoka kunhaka yandakakupai.”</para>
  <para style="s1">Mozisi anorambidzwa kuyambuka Jorodhani</para>
  <para style="p">
    <verse number="21" style="v"/>Panguva iyo ndakarayira Joshua, ndikati, “Wakaona nameso ako zvose zvakaitwa naJehovha Mwari wako kumadzimambo maviri aya. Jehovha achaita zvimwe chetezvo kuushe hwose mhiri uko kwamunoenda. <verse number="22" style="v"/>Usavatya; Jehovha Mwari wako pachake achakurwira.”</para>
  <para style="p">
    <verse number="23" style="v"/>Zvino ndakanyengetera kuna Jehovha panguva iyo, ndikati, <verse number="24" style="v"/>“Imi Ishe Jehovha, makatanga kuratidza muranda wenyu ukuru hwenyu noruoko rwenyu rune simba. Nokuti ndoupiko Mwari kudenga kana panyika angaita zvakafanana namabasa enyu uye namabasa makuru amunoita? <verse number="25" style="v"/>Nditenderei henyu kuti ndiyambuke ndinoona nyika yakanaka iri mhiri kwaJorodhani, iyo nyika yamakomo yakanaka neRebhanoni.”</para>
  <para style="p">
    <verse number="26" style="v"/>Asi nokuda kwenyu, Jehovha akanditsamwira akasandinzwa Jehovha akati kwandiri, “Zvaringana. Usataurazve kwandiri pamusoro peshoko iri. <verse number="27" style="v"/>Kwira pamusoro pegomo rePisiga ugotarisa kumadokero nokumusoro nezasi nokumabvazuva, uone nyika yacho nameso ako, sezvo usingazoyambuki Jorodhani urwu. <verse number="28" style="v"/>Asi rayira Joshua, ugomukurudzira nokumusimbisa nokuti achatungamirira vanhu ava pakuyambuka uye achaita kuti vagare nhaka yenyika yauchaona.” <verse number="29" style="v"/>Saka takagara mumupata uri pedyo neBheti Peori.</para>
  <chapter number="4" style="c"/>
  <para style="s1">Mozisi anovarayira kuti vateerere</para>
  <para style="p">
    <verse number="1" style="v"/>Teererai zvino, imi vaIsraeri, mitemo nemirayiro yandava kukudzidzisai. Muitevere kuti murarame uye mugopinda mugotora nyika iyo munopiwa naJehovha, Mwari wamadzibaba enyu. <verse number="2" style="v"/>Musawedzera kana kutapudza kubva pane zvandinokurayirai, asi chengetai mirayiro yaJehovha Mwari wenyu yandinokupai.</para>
  <para style="p">
    <verse number="3" style="v"/>Makaona nameso enyu zvakaitwa naJehovha paBhaari Peori, Jehovha Mwari wenyu akaparadza mumwe nomumwe pakati penyu aitevera Bhaari Peori. <verse number="4" style="v"/>Asi imi mose makanamatira pana Jehovha Mwari wenyu muchiri vapenyu nhasi.</para>
  <para style="p">
    <verse number="5" style="v"/>Tarirai, ndakudzidzisai mitemo nemirayiro sezvandakarayirwa naJehovha Mwari wangu, kuti muitevere munyika yamuri kupinda kuti muitore ive yenyu. <verse number="6" style="v"/>Muichengete zvakanaka, nokuti izvi zvicharatidza uchenjeri nokunzwisisa kwenyu kundudzi dzichanzwa pamusoro pemitemo iyi yose uye vachati, “Zvirokwazvo rudzi urwu rukuru, vanhu vakachenjera uye vanonzwisisa.” <verse number="7" style="v"/>Ndorupi rumwe rudzi rukuru runa vamwari varwo vari pedyo navo saJehovha Mwari wedu ari pedyo nesu nguva ipi neipi zvayo yatinonyengetera kwaari? <verse number="8" style="v"/>Uye ndorupiko rudzi rukuru rune mitemo nemirayiro yakarurama semirayiro iyi yandiri kuisa pamberi penyu nhasi?</para>
  <para style="p">
    <verse number="9" style="v"/>Asi zvichenjererei, mugonyatsozvichengetedza kuitira kuti murege kukanganwa zvinhu zvakaonekwa nameso enyu kana kuzvirega zvichibuda mumwoyo menyu mazuva ose oupenyu hwenyu. Muzvidzidzise nokuvana venyu. <verse number="10" style="v"/>Murangarire zuva ramakamira pamberi paJehovha Mwari wenyu paHorebhi, paakati kwandiri, “Unganidza vanhu pamberi pangu kuti vanzwe mashoko angu vagodzidza kunditya mazuva ose avachagara panyika uye kuti vagozoadzidzisa kuvana vavo.” <verse number="11" style="v"/>Makaswedera mukamira pajinga pegomo, gomo paraipfuta nomoto waisvika kumatenga chaiko, pamwe chete nemakore matema nerima guru. <verse number="12" style="v"/>Ipapo Jehovha akataura kwamuri ari mukati memoto. Makanzwa inzwi chete asi hamuna kuona kuti ndiani; kwaingova nenzwi roga. <verse number="13" style="v"/>Akataura sungano yake kwamuri, Mirayiro Gumi, yaakakurayirai kuti muitevere uye ipapo akainyora pamahwendefa maviri amabwe. <verse number="14" style="v"/>Zvino Jehovha akanditungamirira panguva iyo kuti ndikudzidzisei mitemo nemirayiro yamunofanira kundotevera munyika iyo yamunoyambukira Jorodhani kuti ive yenyu.</para>
  <para style="s1">Zvifananidzo zvinorambidzwa</para>
  <para style="p">
    <verse number="15" style="v"/>Nokuti hamuna kuona zvaakanga akaita nezuva iro Jehovha akataura kwamuri paHorebhi ari mumoto. Naizvozvo zvichenjererei zvikuru, <verse number="16" style="v"/>kuitira kuti murege kuzvisvibisa muchizvigadzirira chifananidzo, chifananidzo chechinhu chipi zvacho, chingava chakaitwa somurume kana somukadzi, <verse number="17" style="v"/>kana semhuka ipi zvayo panyika kana seshiri ipi zvayo inobhururuka mudenga, <verse number="18" style="v"/>kana sechisikwa chipi zvacho chinofamba pasi kana hove ipi zvayo iri pasi mumvura. <verse number="19" style="v"/>Uye kuti kana muchitarisa kudenga mukaona zuva, nomwedzi nenyeredzi, zvose zviri kudenga, musatsauswa kuti muzvipfugamire nokunamata zvinhu izvo Jehovha Mwari wenyu akagovera ndudzi dzose dziri pasi pedenga. <verse number="20" style="v"/>Asi kana muri imi, Jehovha akakutorai akakubudisai muchoto chamatare, akakubudisai muIjipiti, kuti muve vanhu venhaka yake, sezvamuri nhasi.</para>
  <para style="p">
    <verse number="21" style="v"/>Jehovha akanditsamwira nokuda kwenyu, akapika kuti handingayambuki Jorodhani nokupinda munyika yakanaka iyo munopiwa naJehovha Mwari wenyu kuti ive nhaka yenyu. <verse number="22" style="v"/>Ini ndichafira munyika ino; handichayambuki Jorodhani; asi imi mava kuzoyambuka nokutora nyika yakanaka. <verse number="23" style="v"/>Muzvichenjerere kuti murege kukanganwa sungano yaJehovha Mwari wenyu yaakaita nemi; musazviitira chifananidzo chorudzi rwechinhu chipi zvakadziviswa naJehovha Mwari wenyu. <verse number="24" style="v"/>Nokuti Jehovha Mwari wenyu moto unoparadza, ndiMwari ane godo.</para>
  <para style="p">
    <verse number="25" style="v"/>Mushure mokunge mava navana navazukuru uye magara nguva refu munyika, kana mukazvishatisa nokugadzira chifananidzo chorudzi rupi zvarwo, mukaita zvakaipa pamberi paJehovha Mwari wenyu muchimuita kuti atsamwe, <verse number="26" style="v"/>ndinodana denga napasi sezvapupu pamusoro penyu nhasi, kuti muchakurumidza kuparara kubva panyika yamuri kuyambukira Jorodhani kuti ive yenyu. Hamungagarimo nguva refu asi muchaparadzwa zvirokwazvo. <verse number="27" style="v"/>Jehovha achakuparadzirai pakati pamarudzi, uye vashoma venyu chete ndivo vachapona pakati pendudzi uko kwamuchadzingirwa naJehovha. <verse number="28" style="v"/>Ikoko muchanamata vamwari vakaitwa navanhu, vamatanda navamabwe, vasingagoni kana kunzwa kana kudya kana kunhuhwidza. <verse number="29" style="v"/>Asi kana mava ikoko mukatsvaka Jehovha Mwari wenyu, muchamuwana kana mukamutsvaka nomwoyo wenyu wose nomweya wenyu wose. <verse number="30" style="v"/>Kana muchinge matambudzika uye zvinhu zvose izvi zvaitika kwamuri, ipapo pamazuva achatevera muchadzoka kuna Jehovha Mwari wenyu mugomuteerera. <verse number="31" style="v"/>Nokuti Jehovha Mwari wenyu ndiMwari ane ngoni, haangakusiyei kana kukuparadzai, kana kukanganwa sungano yamadzibaba enyu, yaakasimbisa kwavari nemhiko.</para>
  <para style="s1">Jehovha ndiMwari</para>
  <para style="p">
    <verse number="32" style="v"/>Bvunzai zvino pamusoro pamazuva akapfuura kare imi musati mavapo, kubva nezuva iro Mwari akasika munhu panyika; bvunzai kubva kuno rumwe rutivi rwedenga kusvikira kuno rumwe. Kune chinhu chakamboitika chakakura seichi here, kana chimwe chakafanana nacho chakambonzwika? <verse number="33" style="v"/>Kune vamwe vanhu vakambonzwa inzwi raMwari achitaura ari mukati momoto here, sezvamakanzwa imi uye vakararama? <verse number="34" style="v"/>Kune mumwe mwari here akaedza kundozvitsaurira rudzi pakati porumwe rudzi, nemiedzo, nezviratidzo, nezvishamiso, nehondo, noruoko rune simba, noruoko rwakatambanudzwa, kana namabasa makuru anotyisa, sezvinhu zvose zvakaitwa naJehovha Mwari wenyu pamberi penyu muIjipiti?</para>
  <para style="p">
    <verse number="35" style="v"/>Makaratidzwa zvinhu zvose izvi kuti muzive kuti Jehovha ndiMwari; kunze kwake hakuna mumwe. <verse number="36" style="v"/>Kubva kudenga akaita kuti munzwe inzwi rake kuti akudzidzisei. Panyika akakuratidzai moto wake mukuru, uye makanzwa mashoko ake kubva mukati momoto. <verse number="37" style="v"/>Nokuti akada madzibaba enyu uye akazvitsaurira zvizvarwa zvavo zvakavatevera shure kwavo, akakubudisai muIjipiti noKuvapo kwake nesimba rake guru, <verse number="38" style="v"/>kuti adzinge pamberi penyu ndudzi dzinokupfuurai pakukura napasimba uye nokukuuyisai munyika yavo kuti aipe kwamuri senhaka sezvazviri nhasi.</para>
  <para style="p">
    <verse number="39" style="v"/>Zvizivei nokuzvichengeta mumwoyo nhasi kuti Jehovha ndiMwari ari kudenga kumusoro uye napanyika pasi. Hakunazve mumwe. <verse number="40" style="v"/>Chengetai mitemo nemirayiro yake yandinokupai nhasi, kuitira kuti zvigokuitirai zvakanaka imi navana venyu vanokuteverai uye kuti mugogara mazuva mazhinji panyika yamunopiwa naJehovha Mwari wenyu nokusingaperi.</para>
  <para style="s1">Maguta oUtiziro</para>
  <para style="p">
    <verse number="41" style="v"/>Zvino Mozisi akatsaura maguta matatu kumabvazuva mhiri kwaJorodhani, <verse number="42" style="v"/>uko ani naani anenge auraya munhu aitizira kana achinge auraya muvakidzani wake asingaiti nobwoni uye asingazvifungiri. Aigona kutizira mune rimwe ramaguta aya kuti ararame. <verse number="43" style="v"/>Maguta aya aiti: Bhezeri mudunhu rakakwirira rokurenje raiva ravaRubheni; Ramoti paGireadhi, raiva ravaGadhi; neGorani paBhashani, raiva ravaManase.</para>
  <para style="s1">Kupiwa kwoMurayiro</para>
  <para style="p">
    <verse number="44" style="v"/>Uyu ndiwo murayiro wakaiswa naMozisi pamberi pavaIsraeri: <verse number="45" style="v"/>Izvi ndizvo zvakataurwa naMozisi, mitemo nemirayiro yaakavapa pavakabuda kubva muIjipiti <verse number="46" style="v"/>uye vari kumabvazuva kwaJorodhani mumupata uri pedyo neBheti Peori, munyika yaSihoni mambo wavaAmori, aitonga muHeshibhoni uyo akakundwa navaIsraeri pavakabuda muIjipiti. <verse number="47" style="v"/>Vakatora nyika yake nenyika yaOgi mambo weBhashani, madzimambo maviri avaAmori aiva kumabvazuva kweJorodhani. <verse number="48" style="v"/>Nyika iyi yaibva paAroeri pamahombekombe oMupata weArinoni kusvika pagomo reSioni (ndiro Herimoni), <verse number="49" style="v"/>uye kusanganisira Arabha yose kumabvazuva kwaJorodhani, kusvikira kuGungwa reArabha, mujinga memateru ePisiga.</para>
  <chapter number="5" style="c"/>
  <para style="s1">Mirayiro Gumi</para>
  <para style="p">
    <verse number="1" style="v"/>Mozisi akadana vaIsraeri vose, akati:</para>
  <para style="p">Inzwai imi vaIsraeri, mitemo nemirayiro yandinotaura muchinzwa nhasi. Idzidzei muchenjerere kuti muiteerere <verse number="2" style="v"/>Jehovha Mwari wedu akaita sungano nesu paHorebhi. <verse number="3" style="v"/>Jehovha haana kuita sungano iyi namadzibaba edu, asi akaiita nesu, nesu tose vapenyu nhasi pano. <verse number="4" style="v"/>Jehovha akataura nemi chiso nechiso ari mukati memoto pagomo. <verse number="5" style="v"/>Panguva iyo ndakanga ndimire pakati paJehovha nemi kuti ndizivise kwamuri shoko raJehovha, nokuti makanga muchitya moto mukasakwira mugomo. Uye iye akati:</para>
  <para style="b"/>
  <para style="li4">
    <verse number="6" style="v"/>“Ndini Jehovha Mwari wako akakubudisa kubva munyika yeIjipiti, munyika youranda.</para>
  <para style="b"/>
  <para style="li1">
    <verse number="7" style="v"/>“Usava navamwe vamwari kunze kwangu.</para>
  <para style="li1">
    <verse number="8" style="v"/>Usazviitira mufananidzo wechinhu chipi zvacho chiri kudenga kumusoro kana panyika pasi kana pasi mumvura. <verse number="9" style="v"/>Usazvipfugamira kana kuzvinamata; nokuti ini, Jehovha Mwari wako, ndiri Mwari ane godo, ndinoranga vana nokuda kwechivi chamadzibaba kusvikira kurudzi rwechitatu norwechina rwaavo vanondivenga, <verse number="10" style="v"/>asi ndichiratidza rudo kune chiuru chemarudzi avanondida, vanochengeta mirayiro yangu.</para>
  <para style="li1">
    <verse number="11" style="v"/>Usareva zita raJehovha Mwari wako pasina, nokuti Jehovha haangaregi kupa mhosva ani naani anoreva zita rake pasina.</para>
  <para style="li1">
    <verse number="12" style="v"/>Chengeta zuva reSabata rive dzvene, sezvawakarayirwa naJehovha Mwari wako. <verse number="13" style="v"/>Ubate basa mazuva matanhatu, nokuita basa rako rose, <verse number="14" style="v"/>asi zuva rechinomwe iSabata kuna Jehovha Mwari wako. Nomusi uyo usabata basa ripi zvaro, kunyange iwe, kana mwanakomana wako, kana mwanasikana wako, uye murandarume kana murandakadzi wako, nenzombe yako kana mbongoro yako kana chimwe chezvipfuwo zvako, nomutorwa ari mukati mamasuo ako, kuitira kuti murandarume nomurandakadzi wako azorore sewe. <verse number="15" style="v"/>Murangarire kuti imi maimbova varanda munyika yeIjipiti uye kuti Jehovha Mwari wenyu akakubudisai nechanza chine simba noruoko rwakatambanudzwa. Naizvozvo Jehovha Mwari wako anokurayira kuti uchengete zuva reSabata.</para>
  <para style="li1">
    <verse number="16" style="v"/>Kudza baba vako namai vako, sezvawakarayirwa naJehovha Mwari wako, kuti mazuva ako ave mazhinji uye kuti zvigokuitira zvakanaka panyika yaunopiwa naJehovha Mwari wako.</para>
  <para style="li1">
    <verse number="17" style="v"/>Usauraya.</para>
  <para style="li1">
    <verse number="18" style="v"/>Usaita upombwe.</para>
  <para style="li1">
    <verse number="19" style="v"/>Usaba.</para>
  <para style="li1">
    <verse number="20" style="v"/>Usapupura nhema pamusoro pomuvakidzani wako.</para>
  <para style="li1">
    <verse number="21" style="v"/>Usachiva mudzimai womuvakidzani wako. Usachochora imba kana munda womuvakidzani wako, muranda kana murandakadzi wake, nzombe kana mbongoro kana chimwe chinhu chomuvakidzani wako.”</para>
  <para style="b"/>
  <para style="p">
    <verse number="22" style="v"/>Iyi ndiyo mirayiro yakataurwa naJehovha nenzwi guru kuungano yenyu yose pagomo paya ari mukati memoto, mugore nerima guru, uye haana kuwedzera mamwe. Ipapo akaanyora pamahwendefa maviri amabwe ndokuapa kwandiri.</para>
  <para style="p">
    <verse number="23" style="v"/>Pamakanzwa inzwi richibva mukati merima, negomo richipfuta nomoto, varume vose vanotungamira marudzi enyu, navakuru venyu vakauya kwandiri. <verse number="24" style="v"/>Uye makati, “Jehovha Mwari wedu atiratidza kubwinya kwake noukuru hwake, tikanzwa inzwi rake richibva mumoto. Nhasi taona kuti munhu anogona kurarama kunyange dai Mwari akataura naye. <verse number="25" style="v"/>Asi zvino, tingafireiko? Uyu moto mukuru uchatiparadza, uye tichafa kana tikaramba tichinzwa inzwi raJehovha Mwari wedu. <verse number="26" style="v"/>Nokuti ndianiko munhu anofa akambonzwa inzwi raMwari mupenyu achitaura ari mumoto, sesu, uye akararama? <verse number="27" style="v"/>Swedera undonzwa zvose zvicharehwa naJehovha Mwari wedu. Zvino iwe ugozotiudza zvose hazvo zvauchaudzwa naJehovha Mwari wedu. Tichazvinzwa tigozviita.”</para>
  <para style="p">
    <verse number="28" style="v"/>Jehovha akakunzwai pamakataura kwandiri uye Jehovha akati kwandiri, “Ndanzwa zvataurwa navanhu kwauri. Zvose zvavataura zvakanaka. <verse number="29" style="v"/>Haiwa, dai mwoyo yavo yainditya nokuchengeta zvose zvandakarayira nguva dzose, kuti zvivaitire zvakanaka ivo navana vavo nokusingaperi!</para>
  <para style="p">
    <verse number="30" style="v"/>“Enda undovaudza kuti vadzokere kumatende avo. <verse number="31" style="v"/>Asi iwe mira pano pandiri kuti ndikupe zvandakarayira, mitemo nemirayiro yose yaunofanira kuvadzidzisa kuti vazviite panyika yandinovapa kuti ive yavo.”</para>
  <para style="p">
    <verse number="32" style="v"/>Saka chenjerai kuti muite zvamakarayirwa naJehovha Mwari wenyu; musatsauka kurudyi kana kuruboshwe. <verse number="33" style="v"/>Mufambe nenzira yose yamakarayirwa naJehovha Mwari wenyu, kuti murarame nokubudirira uye kuti mazuva enyu ave mazhinji panyika iyo ichava yenyu.</para>
  <chapter number="6" style="c"/>
  <para style="s1">Ida Jehovha Mwari wako</para>
  <para style="p">
    <verse number="1" style="v"/>Iyi ndiyo mitemo, nemirayiro zvandakarayirwa naJehovha Mwari wenyu kuti ndikudzidzisei kuti muzviite munyika yamunoyambukira Jorodhani kuti ive yenyu, <verse number="2" style="v"/>kuitira kuti iwe, navana vako navana vavo vachavatevera mutye Jehovha Mwari wenyu pakurarama kwenyu nokuchengeta mitemo nemirayiro yake yose yandinokupai, uye kuitira kuti muve namazuva mazhinji okurarama. <verse number="3" style="v"/>Chinzwa, iwe Israeri, uchenjere kuti uzviite kuitira kuti zvikunakire uye kuti muwande kwazvo munyika inoyerera mukaka nouchi, sezvamakavimbiswa naJehovha, iye Mwari wamadzibaba enyu.</para>
  <para style="p">
    <verse number="4" style="v"/>Chinzwa iwe Israeri: Jehovha Mwari wedu, ndiJehovha mumwe chete. <verse number="5" style="v"/>Ida Jehovha Mwari wako nomwoyo wako wose nomweya wako wose uye nesimba rako rose. <verse number="6" style="v"/>Mirayiro iyi yandinokupai nhasi inofanira kuva mumwoyo yenyu. <verse number="7" style="v"/>Zvisimbisei kuvana venyu. Taurai pamusoro payo kana mugere mudzimba dzenyu uye kana muchifamba munzira, kana muchivata pasi uye kana muchimuka. <verse number="8" style="v"/>Isungirirei pamaoko enyu sechiratidzo mugoisungira pahuma dzenyu. <verse number="9" style="v"/>Muinyore pamagwatidziro emikova yedzimba dzenyu uye napamasuo enyu.</para>
  <para style="p">
    <verse number="10" style="v"/>Zvino kana Jehovha Mwari wenyu achinge akupinzai munyika yaakapikira kumadzibaba enyu, Abhurahama, naIsaka, naJakobho, kuti achakupai, nyika ina maguta makuru akanaka, amusina kuvaka imi, <verse number="11" style="v"/>dzimba dzizere nezvinhu zvakanaka zvamarudzi ose zvamusina kutsvaka imi, matsime amusina kuchera, minda yemizambiringa namasango nemiti yemiorivhi yamusina kusima, zvino kana muchinge madya uye mukaguta, <verse number="12" style="v"/>muchenjerere kuti murege kukanganwa Jehovha, akakubudisai kubva muIjipiti, kubva munyika youranda.</para>
  <para style="p">
    <verse number="13" style="v"/>Itya Jehovha Mwari wako, ushumire iye oga ugoita mhiko dzako muzita rake. <verse number="14" style="v"/>Musatevera vamwe vamwari, vamwari vendudzi dzakakupoteredzai; <verse number="15" style="v"/>nokuti Jehovha Mwari wenyu ari pakati penyu ndiMwari ane godo uye hasha dzake dzichapisa pamusoro penyu, uye achakuparadzai kubva pamusoro penyika. <verse number="16" style="v"/>Musaedza Jehovha Mwari wenyu sezvamakaita paMasa. <verse number="17" style="v"/>Chenjererai kuchengeta mirayiro yaJehovha Mwari wenyu nezvaakatema nemitemo yaakakupai. <verse number="18" style="v"/>Itai zvakarurama nezvakanaka pamberi paJehovha, kuitira kuti zvigokunakirai, mugopinda mugotora nyika yakanaka iyo Jehovha akavimbisa nemhiko kumadzitateguru enyu, <verse number="19" style="v"/>agoparadza vavengi venyu vose pamberi penyu, sezvakataurwa naJehovha.</para>
  <para style="p">
    <verse number="20" style="v"/>Panguva inotevera, kana mwanakomana wako akakubvunza achiti, “Ko, zvakatemwa izvi, mitemo nemirayiro yamakarayirwa naJehovha Mwari wedu zvinorevei?” <verse number="21" style="v"/>Umuudze kuti, “Takanga tiri varanda vaFaro muIjipiti, asi Jehovha akatibudisa muIjipiti noruoko rune simba. <verse number="22" style="v"/>Jehovha akatumira pamberi pedu zviratidzo nezvishamiso zvinotyisa pamusoro peIjipiti naFaro neimba yake yose. <verse number="23" style="v"/>Asi akatibudisamo kuti atipinze nokutipa nyika yaakavimbisa nemhiko kumadzibaba edu. <verse number="24" style="v"/>Jehovha akatirayira kuti titeerere mitemo iyi yose nokutya Jehovha Mwari wedu, kuitira kuti tibudirire nguva dzose nokurarama sezvatakaita nhasi. <verse number="25" style="v"/>Uye kana tichichenjerera kuteerera murayiro uyu wose pamberi paJehovha Mwari wedu, sezvaakatirayira, ndiko kuchava kururama kwedu.”</para>
  <chapter number="7" style="c"/>
  <para style="s1">Kudzinga Ndudzi</para>
  <para style="p">
    <verse number="1" style="v"/>Zvino kana Jehovha Mwari wenyu akusvitsai munyika yamuri kupinda kuti ive yenyu akadzinga ndudzi zhinji pamberi penyu dzinoti: vaHiti, vaGirigashi, vaAmori, vaKenani vaPerizi, vaHivhi, navaJebhusi, ndudzi nomwe dzakakura uye dzakasimba kukupfuurai, <verse number="2" style="v"/>uye kana Jehovha Mwari wenyu akavaisa mumaoko enyu akavakunda, ipapo munofanira kuvaparadza zvachose. Musaita chibvumirano navo, uye musavanzwira tsitsi. <verse number="3" style="v"/>Musaroorerana navo. Musapa vanasikana venyu kuvanakomana vavo kana kutorera vanakomana venyu vanasikana vavo, <verse number="4" style="v"/>nokuti vachatsausa vanakomana venyu kubva pakunditevera kuti vashumire vamwe vamwari, uye kutsamwa kwaJehovha kuchapisa pamusoro penyu uye achakuparadzai nokukurumidza. <verse number="5" style="v"/>Izvi ndizvo zvamunofanira kuvaitira: Putsai aritari dzavo, pwanyai matombo avo anoera, temai mapango avo aAshera mugopisa zvifananidzo zvavo. <verse number="6" style="v"/>Nokuti muri rudzi rutsvene kuna Jehovha Mwari wenyu, Jehovha Mwari wenyu akakutsaurai kubva kundudzi dzose dziri panyika kuti muve vanhu vake, pfuma yake inokosha.</para>
  <para style="p">
    <verse number="7" style="v"/>Jehovha haana kukudai kana kukutsaurai nokuti makanga makawanda kupfuura dzimwe ndudzi nokuti imi makanga muri vashoma kwazvo pandudzi dzose. <verse number="8" style="v"/>Asi nokuda kwokuti Jehovha anokudai uye akachengeta mhiko yaakaita kumadzitateguru enyu nokuda kwaizvozvo akakubudisai noruoko rune simba uye akakudzikinurai kubva munyika youranda, kubva pasimba raFaro mambo weIjipiti. <verse number="9" style="v"/>Naizvozvo zivai kuti Jehovha Mwari wenyu ndiMwari; iye ndiMwari akatendeka anochengeta sungano yake yorudo kusvikira kumarudzi ane chiuru chamarudzi kuna avo vanomuda uye vanochengeta mirayiro yake. <verse number="10" style="v"/>Asi</para>
  <para style="q1">vaya vanomuvenga achatsiva pamberi pavo nokuparadza;</para>
  <para style="q2">haachazononoki kutsiva pamberi pavo ivo vaya vanomuvenga.</para>
  <para style="m">
    <verse number="11" style="v"/>Naizvozvo, chenjerai kuti mutevere zvakarayirwa, mitemo nemirayiro yandinokupai nhasi.</para>
  <para style="p">
    <verse number="12" style="v"/>Kana mukanyatsoteerera mirayiro iyi uye mukachenjerera kuti muitevere, ipapo Jehovha Mwari wenyu achachengeta sungano yake yorudo nemi, sezvaakapika kumadzitateguru enyu. <verse number="13" style="v"/>Achakudai uye achakuropafadzai uye achakuwedzerai uwandu hwenyu. Acharopafadza zvibereko zvomuviri wako, zvirimwa zvomunda wako, zviyo zvako, waini itsva namafuta, mhuru dzemombe uye makwayana amapoka ako munyika iyo yaakapikira madzitateguru enyu, kuti achakupai. <verse number="14" style="v"/>Mucharopafadzwa kupfuura mamwe marudzi ose, hapangavi nomurume kana mukadzi asingabereki, kana chipfuwo chipi zvacho chisingabereki. <verse number="15" style="v"/>Jehovha achakuchengetedzai kubva pahosha dzose. Haangaisi pamusoro penyu hosha dzakaipisa dzamaiziva muIjipiti, asi achadziisa pamusoro paavo vose vanokuvengai. <verse number="16" style="v"/>Munofanira kuparadza marudzi ose akaiswa mumaoko enyu naJehovha Mwari wenyu. Musavanzwira tsitsi uye musashumira vamwari vavo nokuti izvozvo zvichava musungo kwamuri.</para>
  <para style="p">
    <verse number="17" style="v"/>Mungati mumwoyo menyu, “Ndudzi idzi dzakasimba kutipfuura. Tingadzidzinga seiko?” <verse number="18" style="v"/>Hamufaniri kuvatya; nyatsorangarirai zvakaitwa naJehovha Mwari wenyu kuna Faro neIjipiti yose. <verse number="19" style="v"/>Makazviona nameso enyu matambudziko makuru, zviratidzo nezvishamiso, ruoko rune simba uye rwakatambanudzwa urwo Jehovha Mwari wenyu akakubudisai narwo. Jehovha Mwari wenyu achaita zvimwe chetezvo kumarudzi aya ose amava kutya zvino. <verse number="20" style="v"/>Pamusoro pezvo Jehovha Mwari achatumira mago pakati pavo kusvikira kunyange nevachasara vari vapenyu vakavanda kubva kwamuri vaparadzwa. <verse number="21" style="v"/>Musatyiswa navo, nokuti Jehovha Mwari wenyu, ari pakati penyu ndiMwari mukuru anotyisa. <verse number="22" style="v"/>Jehovha Mwari wenyu achadzinga ndudzi idzi kubva pamberi penyu, zvishoma nezvishoma. Hamungatenderwi kuvaparadza vose kamwe chete, kuti zvikara zvesango zvirege kuwanda munzvimbo dzakakupoteredzai. <verse number="23" style="v"/>Asi Jehovha Mwari wenyu achavapa kwamuri, achivakanganisa zvikuru kusvikira vaparadzwa. <verse number="24" style="v"/>Achaisa madzimambo avo muruoko rwenyu, uye achabvisa mazita avo pasi pedenga. Hapana achagona kumira pamberi penyu; muchavaparadza. <verse number="25" style="v"/>Zvifananidzo zvavamwari vavo munofanira kuzvipisa. Musachiva sirivha kana negoridhe riri pazviri, uye musaritora kuti rive renyu, nokuti ringava musungo kwamuri, nokuti rinonyangadza kuna Jehovha Mwari wenyu. <verse number="26" style="v"/>Usauyisa chinhu chinonyangadza mumba mako, kuti iwe, saicho, urege kutsaurirwa kuparadzwa. Chiseme kwazvo ugochivenga, nokuti chinhu chakatsaurirwa kuparadzwa.</para>
  <chapter number="8" style="c"/>
  <para style="s1">Usakanganwa Jehovha</para>
  <para style="p">
    <verse number="1" style="v"/>Muchenjerere kutevera murayiro mumwe nomumwe, wandinokupai nhasi, kuitira kuti mugorarama, mugowanda, mugopinda mugotora nyika iyo Jehovha akavimbisa madzitateguru enyu nemhiko. <verse number="2" style="v"/>Rangarirai matungamirirwo amakaitwa naJehovha Mwari wenyu munzira yose yomurenje makore ose aya makumi mana, achikuninipisai uye achikuedzai kuti azive zvaiva mumwoyo menyu, kana makanga muchida kuchengeta mirayiro yake kana kuti kwete. <verse number="3" style="v"/>Akakuninipisai, akakuitai kuti muziye nenzara akakugutsai nemana, iyo yakanga isingazivikanwi nemi kunyange namadzibaba enyu, kuti akudzidzisei kuti munhu haararame nechingwa chete asi neshoko rimwe nerimwe rinobva mumuromo maJehovha. <verse number="4" style="v"/>Nguo dzenyu hadzina kusakara uye tsoka dzenyu hadzina kuzvimba pamakore aya makumi mana. <verse number="5" style="v"/>Naizvozvo zvizive mumwoyo wako kuti Jehovha Mwari wako anokuranga, somunhu anoranga mwanakomana wake.</para>
  <para style="p">
    <verse number="6" style="v"/>Chengeta mirayiro yaJehovha Mwari wako, ufambe munzira dzake uye umukudze. <verse number="7" style="v"/>Nokuti Jehovha Mwari wako ari kukuuyisa kunyika yakanaka, nyika ine hova dzemvura namatsime, nezvitubu zvinoerera mumupata nomumakomo; <verse number="8" style="v"/>nyika ine zviyo nebhari, mizambiringa nemiti yemionde, neyemitamba, namafuta emiorivhi nouchi; <verse number="9" style="v"/>nyika isingashayikwi chingwa uye hamuchazoshayiwi chinhu; nyika ine mabwe endarira uye uchachera mhangura mumakomo ayo.</para>
  <para style="p">
    <verse number="10" style="v"/>Kana uchinge wadya waguta rumbidza Jehovha Mwari wako nokuda kwenyika yakanaka yaakakupa, <verse number="11" style="v"/>chenjera kuti urege kukanganwa Jehovha Mwari wako uchirega kuchengeta zvaakarayira, mirayiro yake nemitemo yake yandinokupai nhasi. <verse number="12" style="v"/>Nokuti zvichida kana wadya ukaguta, kana ukavaka dzimba dzakanaka uye wagadzikana, <verse number="13" style="v"/>uye kana mombe dzako namapoka amakwai ako zvawanda, nesirivha negoridhe rako zvawanda uye zvose zvaunazvo zvikawanda, <verse number="14" style="v"/>ipapo mwoyo wako uchazvikudza zvino uchakanganwa Jehovha Mwari wako, akakubudisa kubva kuIjipiti, kubva kunyika youranda. <verse number="15" style="v"/>Akakutungamirirai murenje guru rinotyisa, munyika iyo yakaoma isina mvura, nenyoka dzayo nezvinyavada zvine uturu. Akakubudisirai mvura kubva padombo rakaoma. <verse number="16" style="v"/>Akakupai mana kuti mudye murenje, chinhu chakanga chisingambozivikanwi namadzibaba enyu, kuti akuninipisei nokukuedzai kuitira kuti zvikuitirei zvakanaka pakupedzisira. <verse number="17" style="v"/>Ungati mumwoyo mako, “Simba rangu nesimba ramaoko angu ndizvo zvakandiitira upfumi uhu.” <verse number="18" style="v"/>Asi urangarire Jehovha Mwari wako, nokuti ndiye anokupa simba rokuita upfumi, naizvozvo achisimbisa sungano yake, yaakapikira madzitateguru enyu, sezvazviri nhasi.</para>
  <para style="p">
    <verse number="19" style="v"/>Kana mukangokanganwa Jehovha Mwari wenyu muchitevera vamwe vamwari nokuvanamata uye nokuvapfugamira, ndinokupupurirai nhasi kuti zvirokwazvo muchaparadzwa. <verse number="20" style="v"/>Imi muchaparadzwa sendudzi dzakaparadzwa naJehovha pamberi penyu, kana mukaramba kuteerera Jehovha Mwari wenyu.</para>
  <chapter number="9" style="c"/>
  <para style="s1">Kwete nokuda kwokururama kwaIsraeri</para>
  <para style="p">
    <verse number="1" style="v"/>Inzwa, iwe Israeri. Wava kuda kuyambuka Jorodhani zvino kuti upinde ugotorera ndudzi dzakakura uye dzakasimba kukupfuura, dzina maguta makuru ane masvingo akareba kwazvo. <verse number="2" style="v"/>Vanhu vacho vakasimba uye varefu vaAnaki! Unoziva nezvavo uye wakanzwa zvichinzi, “Ndiani angamira kuti arwise vaAnaki?” <verse number="3" style="v"/>Asi nhasi uzive kuti Jehovha Mwari wako ndiye achayambuka ari pamberi pako somoto unoparadza. Achavaparadza; achavakunda pamberi pako. Uye uchavadzinga ugovaparadza nokukurumidza sezvawakavimbiswa naJehovha.</para>
  <para style="p">
    <verse number="4" style="v"/>Shure kwokunge Jehovha Mwari wako avadzinga pamberi pako, usataura mumwoyo mako uchiti, “Jehovha akandiuyisa muno kuti nditore nyika ino nokuda kwokururama kwangu.” Kwete, Jehovha achadzinga ndudzi idzi pamberi pako nokuda kwokuipa kwadzo. <verse number="5" style="v"/>Haupindi munyika yavo kuti ive yako nokuda kwokururama kwako kana kururama kwomwoyo wako; asi Jehovha Mwari wako achadzinga ndudzi idzi pamberi pako, nokuda kwokuipa kwadzo, kuti azadzise zvaakapika kumadzibaba ako, kuna Abhurahama, kuna Isaka, nokuna Jakobho. <verse number="6" style="v"/>Naizvozvo nzwisisa kuti Jehovha Mwari wako haakupi nyika iyi yakanaka kuti ive yako nokuda kwokururama kwako, nokuti uri rudzi rune mutsipa mukukutu.</para>
  <para style="s1">Chimhuru cheGoridhe</para>
  <para style="p">
    <verse number="7" style="v"/>Rangarirai izvi uye musakanganwa kuti makatsamwisa Jehovha Mwari wenyu sei murenje. Kubva nezuva ramakabuda muIjipiti kusvikira muchisvika pano, makaramba muchimukira Jehovha. <verse number="8" style="v"/>PaHorebhi makamutsa hasha dzaJehovha zvokuti akatsamwa zvokuda kukuparadzai. <verse number="9" style="v"/>Pandakakwira pagomo kundogamuchira mahwendefa amabwe, iwo mahwendefa esungano iyo yakanga yaitwa naJehovha nemi, ndakagara mugomo kwamazuva makumi mana nousiku huna makumi mana; ndakanga ndisingadyi zvokudya kana kunwa mvura. <verse number="10" style="v"/>Jehovha akandipa mahwendefa maviri amabwe akanga akanyorwa nomunwe waMwari. Paari pakanga pakanyorwa mirayiro yose yakanga yataurwa kwamuri naJehovha pagomo ari mukati memoto, nezuva reungano.</para>
  <para style="p">
    <verse number="11" style="v"/>Pakupera kwamazuva makumi mana nousiku huna makumi mana Jehovha akandipa mahwendefa maviri amabwe, iwo mahwendefa esungano. <verse number="12" style="v"/>Ipapo Jehovha akandiudza kuti, “Buruka ubve pano iye zvino, nokuti vanhu vako vawakabudisa kubva muIjipiti vaita zvakaipa. Vatsauka nokukurumidza kubva pane zvandakavarayira uye vazviitira chifananidzo chakaumbwa.”</para>
  <para style="p">
    <verse number="13" style="v"/>Uye Jehovha akati kwandiri, “Ndaona rudzi urwu, uye rudzi rune mutsipa mukukutu kwazvo! <verse number="14" style="v"/>Rega ndivaparadze ndigodzima zita ravo pasi pedenga. Uye ndichakuita rudzi rwakasimba rwakawanda kupfuura zvavari.”</para>
  <para style="p">
    <verse number="15" style="v"/>Saka ndakadzoka ndikaburuka kubva pagomo richiri kupfuta nomoto. Uye ndakanga ndine mahwendefa maviri esungano mumaoko angu. <verse number="16" style="v"/>Pandakatarira, ndakaona kuti makanga matadzira Jehovha Mwari wenyu; makanga mazviitira chifananidzo chakaumbwa mumufananidzo wemhuru. Makanga matsauka nokukurumidza kubva panzira yamakanga marayirwa naJehovha. <verse number="17" style="v"/>Saka ndakatora mahwendefa maviri ndikaakanda pasi kubva mumaoko angu, akaputsika kuita zvimedu zvimedu muchizviona.</para>
  <para style="p">
    <verse number="18" style="v"/>Ipapo zvakare ndakawira pasi nechiso changu pamberi paJehovha kwamazuva makumi mana nousiku huna makumi mana; handina kudya zvokudya kana kunwa mvura, nokuda kwechivi chose chamakanga maita, muchiita zvakanga zvakaipa pamberi paJehovha nokudaro mukamutsa hasha dzake. <verse number="19" style="v"/>Ndakatya hasha nokutsamwa kwaJehovha, nokuti akanga atsamwa zvokuti angakuparadzai. Asi Jehovha akandinzwa. <verse number="20" style="v"/>Uye Jehovha akatsamwira Aroni zvokuti akada kumuparadza, asi panguva iyoyo ndakanyengetererawo Aroni. <verse number="21" style="v"/>Uyezve ndakatora chitadzo chenyu, chimhuru chamakanga magadzira, ndikachipisa mumoto. Mushure maizvozvo ndakachiparadza ndikachikuya kusvikira chakuyika seguruva uye ndikakanda guruva racho murukova rwaiyerera kubva mugomo.</para>
  <para style="p">
    <verse number="22" style="v"/>Makatsamwisazve Jehovha paTabhera, napaMasa uye napaKibhuroti Hataavha.</para>
  <para style="p">
    <verse number="23" style="v"/>Zvino nenguva iyo makatumwa naJehovha kubva paKadheshi Bharinea, iye akati, “Endai mundotora nyika iyo yandakakupai.” Asi imi makamukira murayiro waJehovha Mwari wenyu. Hamuna kuvimba naye kana kumuteerera. <verse number="24" style="v"/>Makagara muchimukira Jehovha kubvira pazuva randakatanga kukuzivai.</para>
  <para style="p">
    <verse number="25" style="v"/>Ndakawira pasi nechiso changu pamberi paJehovha kwamazuva iwayo ane makumi mana nousiku huna makumi mana nokuda kwokuti Jehovha akanga ati aizokuparadzai. <verse number="26" style="v"/>Ndakanyengetera kuna Jehovha ndikati, “Nhai imi Ishe Jehovha, musaparadza vanhu venyu, nhaka yenyu yamakadzikinura nesimba renyu guru mukavabudisa kubva kuIjipiti noruoko rune simba. <verse number="27" style="v"/>Rangarirai varanda venyu Abhurahama, Isaka naJakobho. Musatarira kusindimara kworudzi urwu, uipi hwavo nechivi chavo. <verse number="28" style="v"/>Nokuti nyika yamakatibudisa kubva mairi ingazoti, ‘Jehovha akavabudisa akavaurayira murenje, nokuti akanga asingagoni kuvapinza munyika yaakanga avapikira, uye nokuti akanga achivavenga.’ <verse number="29" style="v"/>Asi ava vanhu venyu, nhaka yenyu yamakabudisa nesimba renyu guru noruoko rwenyu rwakatambanudzwa.”</para>
  <chapter number="10" style="c"/>
  <para style="s1">Mahwendefa akafanana neokutanga</para>
  <para style="p">
    <verse number="1" style="v"/>Panguva iyoyo Jehovha akati kwandiri, “Veza mahwendefa maviri amabwe akaita saaya okutanga ugouya kwandiri pagomo. Ugadzirewo zvakare areka yomuti. <verse number="2" style="v"/>Ndichanyora pamahwendefa mashoko akanga ari pamahwendefa okutanga awakaputsa. Zvino unofanira kuaisa muareka.”</para>
  <para style="p">
    <verse number="3" style="v"/>Saka ndakagadzira areka ndichishandisa muti womuunga uye ndikaveza mahwendefa maviri amabwe akanga akaita seokutanga, ndikakwira mugomo ndakabata mahwendefa maviri aya mumaoko angu. <verse number="4" style="v"/>Jehovha akanyora pamahwendefa aya zvakafanana nezvaakanga anyora pakutanga, Mirayiro Gumi yaakanga akuudzai pagomo, ari mumoto, pazuva reungano. Uye Jehovha akaipa kwandiri. <verse number="5" style="v"/>Ipapo ndakadzoka ndikaburuka pagomo ndikaisa mahwendefa muareka yandakanga ndagadzira, sezvandakanga ndarayirwa naJehovha, uye ndimo maari nazvino.</para>
  <para style="p">
    <verse number="6" style="v"/>(VaIsraeri vakasimuka vakabva pamatsime avaJaakani vakaenda kuMosera. Ipapo ndipo pakafira Aroni akavigwa, uye Ereazari mwanakomana wake akatora chinzvimbo chake somuprista. <verse number="7" style="v"/>Vakasimukapo vakaenda kuGudhugodha vakapfuurira kuenda kuJotibhata, nyika ine hova dzemvura. <verse number="8" style="v"/>Panguva iyoyo Jehovha akatsaura rudzi rwavaRevhi kuti vatakure areka yesungano yaJehovha, kuti vamire pamberi paJehovha vachishumira, uye kuti varopafadze vanhu muzita raJehovha, sezvavanoita nanhasi. <verse number="9" style="v"/>Ndokusaka vaRevhi vasina mugove wenhaka pakati pehama dzavo; Jehovha ndiye nhaka yavo sezvavakaudzwa naJehovha Mwari wenyu.)</para>
  <para style="p">
    <verse number="10" style="v"/>Zvino ini ndakanga ndagara pagomo mazuva makumi mana nousiku huna makumi mana, sezvandakaita pakutanga, uye Jehovha akandinzwa panguva iyoyo zvakare. Kwakanga kusiri kuda kwake kuti akuparadzei. <verse number="11" style="v"/>Jehovha akati kwandiri, “Enda, utungamirire vanhu panzira yavo, kuitira kuti vapinde uye vatore nyika yandakapikira madzibaba avo kuti ndichavapa.”</para>
  <para style="s1">Itya Jehovha</para>
  <para style="p">
    <verse number="12" style="v"/>Zvino, iwe Israeri, Jehovha Mwari wako anodeiko kwauri kunze kwokuti utye Jehovha Mwari wako, ufambe munzira dzake dzose, umude, uye ushumire Jehovha Mwari wako nomwoyo wako wose nomweya wako wose, <verse number="13" style="v"/>uye uchengete mirayiro yaJehovha nemitemo yake yandinokupai nhasi kuti zvikunakire?</para>
  <para style="p">
    <verse number="14" style="v"/>Denga, kunyange nedenga ramatenga, nenyika nezvose zviri mairi ndezvaJehovha Mwari wako. <verse number="15" style="v"/>Kunyange zvakadaro Jehovha akafarira madzitateguru enyu akavada uye akakutsaurai, imi zvizvarwa zvavo, pamusoro pedzimwe ndudzi dzose sezvazviri nhasi. <verse number="16" style="v"/>Naizvozvo, dzingisai mwoyo yenyu, uye murege kuva nemitsipa mikukutu zvakare. <verse number="17" style="v"/>Nokuti Jehovha Mwari wenyu ndiMwari wavamwari naIshe wamadzishe, Mwari mukuru, ane simba guru uye anotyisa, asingatsauri vanhu uye asingagamuchiri fufuro. <verse number="18" style="v"/>Anoruramisira nherera nechirikadzi, uye anoda mutorwa, agomupa zvokudya nezvokupfeka. <verse number="19" style="v"/>Uye munofanira kuda vatorwa, nokuti imi maimbovawo vatorwa muIjipiti. <verse number="20" style="v"/>Ityai Jehovha Mwari wenyu mugomushumira. Batirirai paari uye muite mhiko dzenyu muzita rake. <verse number="21" style="v"/>Ndiye rumbidzo yenyu; ndiye Mwari wenyu, iye akakuitirai zvinhu zvikuru nezvishamiso zvinotyisa zviya zvamakaona nameso enyu. <verse number="22" style="v"/>Madzitateguru enyu akaenda kuIjipiti vari makumi manomwe pamwe chete, uye zvino Jehovha Mwari wenyu akaita kuti muwande senyeredzi dzokudenga.</para>
  <chapter number="11" style="c"/>
  <para style="s1">Ida Jehovha uye umuteerere</para>
  <para style="p">
    <verse number="1" style="v"/>Idai Jehovha Mwari wenyu uye muchengete zvaakatema, mitemo yake, nemirayiro yake uye nezvaakarayira, nguva dzose. <verse number="2" style="v"/>Murangarire nhasi kuti vana venyu havasivo vakaona uye vakaziva kuranga kwaJehovha Mwari wenyu: noukuru hwake, noruoko rwake rune simba, noruoko rwake rwakatambanudzwa; <verse number="3" style="v"/>nezviratidzo zvaakaita uye zvinhu zvaakaita pakati peIjipiti, nokuna Faro mambo weIjipiti uye nokunyika yake yose; <verse number="4" style="v"/>zvaakaita kuhondo yavaIjipita, nokumabhiza nengoro dzayo, mafukidzirwo avakaitwa nemvura yomuGungwa Dzvuku pavakanga vachikuteverai, uye kuuyisa kwakaita Jehovha kuparadzwa pamusoro pavo zvachose. <verse number="5" style="v"/>Havasi vana venyu vakaona zvaakakuitirai murenje kusvikira masvika panzvimbo ino, <verse number="6" style="v"/>uye nezvaakaita kuna Dhatani naAbhiramu vanakomana vaEriabhi muRubheni, apo nyika yakashamisa muromo wayo ikavamedza ivo nevedzimba dzavo, namatende avo nezvipenyu zvose zvakanga zviri zvavo, pakati pavaIsraeri vose. <verse number="7" style="v"/>Asi aiva meso enyu akaona zvinhu zvose izvi zvakaitwa naJehovha.</para>
  <para style="p">
    <verse number="8" style="v"/>Naizvozvo chengetai mirayiro yose yandinokupai nhasi, kuti muve nesimba rokupinda nokutora nyika yamuri kuyambuka Jorodhani kuti mundoita yenyu, <verse number="9" style="v"/>uye kuti mazuva enyu ave mazhinji munyika iyo Jehovha akapikira kumadzitateguru enyu kuti achavapa ivo nezvizvarwa zvavo, nyika inoyerera mukaka nouchi. <verse number="10" style="v"/>Nyika yamuri kupinda kundotora haina kufanana nenyika yeIjipiti, uko kwamakabva, uko kwamaidyara mbeu dzenyu muchidiridza netsoka sezvinoitwa mubindu romuriwo. <verse number="11" style="v"/>Asi nyika yamuri kuyambuka Jorodhani kundotora kuti ive yenyu inyika yamakomo nemipata zvinonwa mvura kubva kudenga. <verse number="12" style="v"/>Inyika inochengetwa naJehovha Mwari wenyu; meso aJehovha Mwari wenyu anoramba akaitarira kubva pakutanga kwegore kusvikira pakupera kwegore.</para>
  <para style="p">
    <verse number="13" style="v"/>Saka kana mukateerera mirayiro yandinokupai nhasi makatendeka, mukada Jehovha Mwari wenyu uye mukamushumira nomwoyo wenyu wose uye nomweya wenyu wose, <verse number="14" style="v"/>ipapo ndichanayisa mvura panyika yenyu nemwaka wayo, mvura yamasutso neyomunakamwe, kuitira kuti mugone kukohwa zviyo zvenyu newaini itsva namafuta. <verse number="15" style="v"/>Ndichameresa uswa hwemombe dzenyu kumafuro uye muchadya muchiguta.</para>
  <para style="p">
    <verse number="16" style="v"/>Chenjerai kuti murege kunyengerwa mumwoyo yenyu kuti mutsauke muchinamata vamwe vamwari uye nokuvapfugamira. <verse number="17" style="v"/>Ipapo kutsamwa kwaJehovha kuchapfuta pamusoro penyu, uye achapfiga denga kuti mvura iregere kunaya uye nyika icharega kubereka zvibereko zvayo, uye imi muchakurumidza kuparara kubva panyika yakanaka yamunopiwa naJehovha. <verse number="18" style="v"/>Isai mashoko angu aya mumwoyo yenyu nepfungwa dzenyu; asungirei pamaoko enyu sezviratidzo uye muasungire pahuma dzenyu. <verse number="19" style="v"/>Adzidzisei kuvana venyu, muchitaura pamusoro pawo pamunogara pasi uye nepamunenge muchifamba panzira, pamunorara pasi uye nepamunomuka. <verse number="20" style="v"/>Anyorei pamagwatidziro emikova yedzimba dzenyu uye napamasuo enyu, <verse number="21" style="v"/>kuitira kuti mazuva enyu namazuva avana venyu awande panyika yakapikirwa madzitateguru enyu naJehovha kuti achavapa, awande samazuva ayo denga richava pamusoro penyika.</para>
  <para style="p">
    <verse number="22" style="v"/>Kana mukachenjerera kuchengeta mirayiro yangu iyi yandinokupai kuti mutevere, kuti mude Jehovha Mwari wenyu, kuti mufambe munzira dzake dzose nokubatirira paari, <verse number="23" style="v"/>ipapo Jehovha achadzinga ndudzi dzose pamberi penyu, uye muchatorera nyika ndudzi dzakakura uye dzine simba kukupfuurai. <verse number="24" style="v"/>Nzvimbo ipi neipi yamuchatsika netsoka dzenyu ichava yenyu: Nyika yenyu ichabva kurenje ichisvika kuRebhanoni, uye ichabva kuRwizi Yufuratesi ichisvika kugungwa rokumavirazuva. <verse number="25" style="v"/>Hakuna munhu achagona kumira kuti akurwisei. Jehovha Mwari wenyu sezvaakakuvimbisai, achaita kuti vanhu vakutyei uye vagokuvhundukai munyika yose, kwose kwose kwamunoenda.</para>
  <para style="p">
    <verse number="26" style="v"/>Tarirai, nhasi ndiri kuisa pamberi penyu kuropafadzwa nokutukwa, <verse number="27" style="v"/>kuropafadzwa kana muchiteerera mirayiro yaJehovha Mwari wenyu yandinokupai nhasi; <verse number="28" style="v"/>kutukwa kana mukasateerera mirayiro yaJehovha Mwari wenyu uye mukatsauka kubva panzira yandinokurayirai nhasi muchitevera vamwe vamwari, avo vamusati maziva. <verse number="29" style="v"/>Kana Jehovha Mwari wenyu akuendesai munyika yamuri kupinda kuti muitore, munofanira kudaidzira kuropafadzwa kuzhinji paGomo reGerizimu, uye kutukwa kuzhinji paGomo reEbhari. <verse number="30" style="v"/>Sezvamunoziva, makomo aya ari mhiri kweJorodhani, nechokumavirira kwomugwagwa, makananga kumavirazuva, pedyo nemiti mikuru yeMore, munyika yavaKenani vagere muArabha pedyo neGirigari. <verse number="31" style="v"/>Mava kuda kuyambuka Jorodhani kuti mupinde uye mutore nyika yamuri kupiwa naJehovha Mwari wenyu. Kana muchinge maitora uye mava kugaramo, <verse number="32" style="v"/>chenjerai kuti muteerere mitemo nemirayiro yose yandiri kuisa pamberi penyu nhasi.</para>
  <chapter number="12" style="c"/>
  <para style="s1">Nzvimbo imwe chete yokushumira muri</para>
  <para style="p">
    <verse number="1" style="v"/>Iyi ndiyo mitemo nemirayiro yamunofanira kuchenjera kuti mutevere munyika iyo Jehovha, iye Mwari wamadzibaba enyu, akakupai kuti ive yenyu, mazuva ose amuchagara munyika iyi. <verse number="2" style="v"/>Paradzai chose nzvimbo dzose dziri pamakomo akakwirira nepazvikomo zvose uye napasi pemiti yose yakapfumvutira apo ndudzi dzose dzamunotorera nyika dzinoshumira vamwari vadzo. <verse number="3" style="v"/>Putsai aritari dzavo, pwanyai matombo avo ose anoera uye mupise matanda avo aAshera; temai zvifananidzo zvavo nevamwari vavo uye mugodzima mazita avo panzvimbo idzodzo.</para>
  <para style="p">
    <verse number="4" style="v"/>Hamufaniri kushumira Jehovha Mwari wenyu nenzira yavo. <verse number="5" style="v"/>Asi munofanira kutsvaka nzvimbo ichasarudzwa naJehovha Mwari wenyu pakati pamarudzi enyu ose kuti aise Zita rakepo agogarapo. Kunzvimbo iyoyo ndiko kwamunofanira kuenda; <verse number="6" style="v"/>ipapo ndipo panofanira kuuyiswa zvipiriso zvinopiswa nezvibayiro zvenyu, zvegumi zvenyu nezvipo zvamakatsaura, zvamakapikira kuti muchapa uye nezvipo zvokuda kwenyu, nezvibereko zvokutanga zvenzombe dzenyu uye nezvibereko zvokutanga zvamakwai enyu. <verse number="7" style="v"/>Ipapo pamberi paJehovha Mwari wenyu, imi nemhuri dzenyu muchadya mugopembera pamusoro pezvinhu zvose zvamakabata namaoko enyu, nokuti Jehovha Mwari wenyu akuropafadzai.</para>
  <para style="p">
    <verse number="8" style="v"/>Hamufaniri kuita sezvatinoita pano nhasi, mumwe nomumwe achiita zvaanoona zvakakodzera kuita, <verse number="9" style="v"/>sezvo musati masvika panzvimbo yezororo nenhaka yamunopiwa naJehovha Mwari wenyu. <verse number="10" style="v"/>Asi muchayambuka Jorodhani mugogara munyika yamuri kupiwa naJehovha Mwari wenyu senhaka, uye achakupai zororo kubva kuvavengi venyu vose vakakukomberedzai kuitira kuti mugare murugare. <verse number="11" style="v"/>Zvino kunzvimbo ichatsaurwa naJehovha Mwari wenyu kuti Zita rake rigarepo, ipapo munofanira kuuyisa zvose zvandakakurayirai zvinoti: zvipiriso zvenyu zvinopiswa nezvibayiro, zvegumi zvenyu nezvipo zvakatsaurwa, uye zvinhu zvose zvakaisvonaka zvamakapikira kuna Jehovha. <verse number="12" style="v"/>Zvino ipapo mugopembera pamberi paJehovha Mwari wenyu, imi navanakomana venyu navanasikana venyu, varanda venyu navarandakadzi venyu, uye navaRevhi vari mumaguta enyu, avo vasina mugove kana nhaka yavo. <verse number="13" style="v"/>Muchenjerere kuti musabayira zvipiriso zvenyu zvinopiswa pose pose pamunoda. <verse number="14" style="v"/>Muzvipe chete panzvimbo ichatsaurwa naJehovha mune rumwe rwamarudzi enyu, uye ipapo muchapa zvipiriso zvenyu zvinopiswa uye muchaita zvose zvandinokurayirai.</para>
  <para style="p">
    <verse number="15" style="v"/>Zvisinei hazvo, mungabaya henyu zvipfuwo zvenyu mumaguta enyu uye mugodya nyama pamunodira, sokunge nyama yemhara kana yenondo maererano nokuropafadzwa kwamunopiwa naJehovha Mwari wenyu. Vose vasina kuchena navakachena vangadya havo. <verse number="16" style="v"/>Asi hamufaniri kudya ropa; munofanira kuriteurira pasi semvura. <verse number="17" style="v"/>Hamufaniri kudyira mumaguta enyu chegumi chezviyo zvenyu nechewaini yenyu itsva nechamafuta, kana chezvibereko zvokutanga zvenzombe dzenyu namakwai enyu, kana chipi zvacho chamakapikira kupa, kana zvipo zvokuda kwenyu kana zvipo zvakatsaurwa. <verse number="18" style="v"/>Asi, munofanira kuti muzvidye muri pamberi paJehovha Mwari wenyu panzvimbo iyo Jehovha Mwari wenyu achasarudza, imi, vanakomana venyu navanasikana venyu, varandarume navarandakadzi venyu, navaRevhi vari mumaguta enyu uye munofanira kupembera pamberi paJehovha Mwari wenyu pamusoro pezvinhu zvose zvamuchabata namaoko enyu. <verse number="19" style="v"/>Chenjerai kuti murege kukanganwa vaRevhi nguva yose yamuchagara munyika yenyu.</para>
  <para style="p">
    <verse number="20" style="v"/>Kana Jehovha Mwari wako achinge akurisa nyika yako sezvaakakuvimbisa, uye iwe ukapanga nyama ukati, “Ndinoda nyama,” ipapo uchadya nyama yakawanda sezvaunoda. <verse number="21" style="v"/>Kana nzvimbo iyo inosarudzwa naJehovha Mwari wako kuti aise Zita rakepo iri kure newe zvikuru, ungabaya hako zvipfuwo kubva pamombe dzako namakwai ako zvawakapiwa naJehovha, sezvandakurayira, mumaguta ako ungadya nyama yakawanda sezvaunoda. <verse number="22" style="v"/>Uzvidye sounodya nyama yemhara kana yenondo. Vose vasina kuchena navakachena vangadya havo. <verse number="23" style="v"/>Asi uchenjere kuti urege kudya ropa, nokuti ropa ndihwo upenyu, naizvozvo haufaniri kudya upenyu pamwe chete nenyama. <verse number="24" style="v"/>Haufaniri kudya ropa, uriteurire pasi semvura. <verse number="25" style="v"/>Usaridya, kuti zvive zvakakunakira iwe navana vako vachakutevera, nokuti unenge uchiita zvakanaka pamberi paJehovha.</para>
  <para style="p">
    <verse number="26" style="v"/>Asi utore zvinhu zvako zvitsvene nazvose zvawakapika kuti uchazvipa, ugoenda nazvo kunzvimbo ichasarudzwa naJehovha. <verse number="27" style="v"/>Uise zvipiriso zvako zvinopiswa paaritari yaJehovha Mwari wako, zvose zviri zviviri, nyama neropa. Ropa rezvibayiro zvako rinofanira kudururwa parutivi pearitari yaJehovha Mwari wako, asi ungadya zvako nyama yacho. <verse number="28" style="v"/>Uchenjerere kuteerera mitemo yose yandinokupa, kuti zvive zvakakunakira nguva dzose iwe navana vako vachatevera mushure mako, nokuti unenge uchiita zvakanaka nezvakarurama pamberi paJehovha Mwari wako.</para>
  <para style="p">
    <verse number="29" style="v"/>Jehovha Mwari wenyu achaparadza kubva pamberi penyu ndudzi dzamava kuda kurwisa nokutorera nyika. Asi kana muchinge madzidzinga uye magara munyika yavo, <verse number="30" style="v"/>uye mushure mokunge vaparadzwa pamberi penyu, muchenjerere kuti murege kunyengerwa muchibvunza nezvavamwari vavo, muchiti, “Ko, ndudzi idzi dzinoshumira vamwari vadzo sei? Tichaitawo sezvavanoita.” <verse number="31" style="v"/>Hamufaniri kushumira Jehovha Mwari wenyu nenzira yavo, nokuti mukushumira vamwari vavo, vanoita zvinhu zvose zvose zvinonyangadza zvinovengwa naJehovha. Vanopisa kunyange vanakomana navanasikana vavo mumoto sezvibayiro kuna vamwari vavo.</para>
  <para style="p">
    <verse number="32" style="v"/>Munofanira kuita zvose zvandakakurayirai; musawedzera pazviri kana kubvisa kubva pazviri.</para>
  <chapter number="13" style="c"/>
  <para style="s1">Kunamata vamwe vamwari</para>
  <para style="p">
    <verse number="1" style="v"/>Kana muprofita, kana muvuki wezviroto, akasvika pakati penyu uye akakuzivisai chishamiso kana chiratidzo, <verse number="2" style="v"/>uye kana chiratidzo ichi kana chishamiso chaataura nezvacho chikaitika, uye akati, “Ngatiteverei vamwe vamwari” (vamwari vamusingazivi) “uye ngativanamatei,” <verse number="3" style="v"/>hamufaniri kuteerera mashoko omuprofita kana muroti uyo. Jehovha Mwari wenyu ari kukuedzai kuti aone kana muchimuda nomwoyo wenyu wose uye nomweya wenyu wose. <verse number="4" style="v"/>NdiJehovha Mwari wenyu wamunofanira kutevera, uye ndiye wamunofanira kukudza. Chengetai mirayiro yake mugomuteerera; mumushumire uye munamatire kwaari. <verse number="5" style="v"/>Muprofita kana muroti uyo anofanira kuurayiwa, nokuti akaparidza kumukira Jehovha Mwari wenyu, akakubudisai kubva muIjipiti uye akakudzikinurai kubva munyika youranda; akaedza kukutsausai kubva panzira yaJehovha Mwari wenyu yamakarayirwa kuti muitevere. Munofanira kubvisa chakaipa pakati penyu.</para>
  <para style="p">
    <verse number="6" style="v"/>Kana hama yako chaiyo, kana mwanakomana wako kana mwanasikana wako, kana mudzimai wako waunoda, kana shamwari yako yepedyo ikauya kuzokutsausa muchivande, ichiti, “Handei tindonamata vamwe vamwari,” (vamwari vausina kumboziva iwe kana madzibaba ako, <verse number="7" style="v"/>vamwari vendudzi dzakakupoteredzai, kunyange vari pedyo kana vari kure, kubva kuno rumwe rutivi rwenyika kusvika kuno rumwe rutivi rwenyika), <verse number="8" style="v"/>usatenda zvaanotaura kana kumuteerera. Usamunzwira tsitsi. Usamurega ari mupenyu kana kumudzivirira. <verse number="9" style="v"/>Unotofanira kumuuraya zvirokwazvo. Ruoko rwako ndirwo runofanira kutanga kumuuraya, zvino maoko avamwe vanhu ozotevera pakumuuraya. <verse number="10" style="v"/>Mutake namabwe afe, nokuti akaedza kukutsausa kubva kuna Jehovha Mwari wako, uyo akakubudisa kubva kuIjipiti, kubva kunyika youranda. <verse number="11" style="v"/>Ipapo Israeri yose ichazvinzwa ikatya, uye hapana kana mumwe pakati penyu achazoita chinhu chakaipa kudaro zvakare.</para>
  <para style="p">
    <verse number="12" style="v"/>Kana ukanzwa zvichitaurwa pamusoro perimwe ramaguta amuri kupiwa naJehovha Mwari wenyu kuti mugaremo <verse number="13" style="v"/>kuti vanhu vakaipa vamuka pakati penyu uye vatsausa vanhu vomuguta ravo, vachiti, “Handei tindonamata vamwe vamwari,” (vamwari vausina kumboziva), <verse number="14" style="v"/>ipapo unofanira kubvunzisisa, nokutsvakisisa uye nokuferefeta kwazvo. Zvino kana zviri zvechokwadi uye zvanyatsoonekwa kuti ndizvo, kuti chinhu ichi chinonyangadza chakaitwa pakati penyu, <verse number="15" style="v"/>munofanira zvirokwazvo kuuraya nomunondo vanhu vose varo nezvipfuwo zvaro. <verse number="16" style="v"/>Unganidzai zvose zvakapambwa zveguta pakati poruvazhe mugopisa chose guta uye nazvose zvakapambwa zvaro sechipiriso chinopiswa kuna Jehovha Mwari wako. Rinofanira kugara riri dongo nokusingaperi, risingazovakwizve. <verse number="17" style="v"/>Ngapasava nechimwe chezvinhu izvo zvakatongwa chinoonekwa mumaoko enyu, kuti Jehovha adzore kutsamwa kwake kukuru; achakunzwirai tsitsi, agokunzwirai ngoni uye achakuwedzerai uwandu hwenyu, sezvaakakuvimbisai nemhiko kumadzitateguru enyu, <verse number="18" style="v"/>nokuti munoteerera Jehovha Mwari wenyu, muchichengeta mirayiro yandiri kukupai nhasi uye muchiita zvakanaka pamberi pake.</para>
  <chapter number="14" style="c"/>
  <para style="s1">Zvokudya Zvakachena neZvisina Kuchena</para>
  <para style="p">
    <verse number="1" style="v"/>Imi muri vana vaJehovha Mwari wenyu. Musazvicheka kana kuzviveura pamberi pomusoro muchiitira vakafa, <verse number="2" style="v"/>nokuti muri rudzi rutsvene kuna Jehovha Mwari wenyu. Jehovha akakutsaurai kubva pakati pendudzi dzose dziri panyika kuti muve rudzi rwake runokosha.</para>
  <para style="p">
    <verse number="3" style="v"/>Musadya chinhu chipi zvacho chinonyangadza. <verse number="4" style="v"/>Idzi ndidzo mhuka dzamungadya: mombe, hwai, mbudzi, <verse number="5" style="v"/>nondo, mhara, mhembwe, ngururu, mharapara, nyati nehwai yomugomo. <verse number="6" style="v"/>Mungadya henyu mhuka ipi neipi ina mahwanda akaparadzana kuita maviri uye inodzeya. <verse number="7" style="v"/>Zvisinei, pane idzo dzinodzeya kana dzina mahwanda akaparadzana, mahwanda akanyatsoparadzana, hamufaniri kudya ngamera, tsuro kana mbira. Kunyange zvazvo dzichidzeya hadzina mahwanda akaparadzana; hadzina kuchena kwamuri. <verse number="8" style="v"/>Nguruvewo haina kuchena; kunyange zvayo ina mahwanda akaparadzana, haidzeyi. Hamufaniri kudya nyama yadzo kana kubata zvitunha zvadzo.</para>
  <para style="p">
    <verse number="9" style="v"/>Pazvipuka zvose zvinogara mumvura, mungadya henyu zvose zvine zvimbi namakwande. <verse number="10" style="v"/>Asi chipi nechipi zvacho chisina zvimbi namakwande hamufaniri kudya; nokuti hachina kuchena.</para>
  <para style="p">
    <verse number="11" style="v"/>Mungadya henyu shiri ipi neipi yakachena. <verse number="12" style="v"/>Asi dzamusingafaniri kudya ndeidzi: gondo, gora, gora dema, <verse number="13" style="v"/>njerere tsvuku, njerere nhema, rukodzi namarudzi arwo, <verse number="14" style="v"/>gunguo namarudzi aro ose, <verse number="15" style="v"/>zizi renyanga, kazizimbori, shiri yegungwa, namarudzi ose eruvangu, <verse number="16" style="v"/>zizi duku, zizi guru, zizi jena, <verse number="17" style="v"/>zizi romurenje, hukurwizi nekanyururahove, <verse number="18" style="v"/>neshuramurove namarudzi ose ekondo, nemhupupu uye nechiremwaremwa.</para>
  <para style="p">
    <verse number="19" style="v"/>Zvipuka zvose zvina mapapiro zvinokambaira hazvina kuchena kwamuri; hamufaniri kuzvidya. <verse number="20" style="v"/>Asi zvipuka zvose zvina mapapiro zvakachena mungadya henyu.</para>
  <para style="p">
    <verse number="21" style="v"/>Musadya chii zvacho chamunoona chakafa. Mungapa zvenyu kumutorwa agere mune rimwe ramaguta enyu, uye angadya zvake kana kuti mungatengesera zvenyu kumutorwa. Asi imi muri rudzi rutsvene kuna Jehovha Mwari wenyu.</para>
  <para style="p">Musabika mbudzana mumukaka wamai vayo.</para>
  <para style="s1">Zvegumi</para>
  <para style="p">
    <verse number="22" style="v"/>Chenjera kuti utsaure chegumi chezvinhu zvose zvaunokohwa muminda yako gore negore. <verse number="23" style="v"/>Udye chegumi chezviyo, newaini itsva namafuta uye nezvibereko zvokutanga zvemombe dzako nezvamakwai ako pamberi paJehovha Mwari wako panzvimbo yaachasarudza kuti Zita rake rigarepo, kuitira kuti udzidze kutya Jehovha Mwari wako nguva dzose. <verse number="24" style="v"/>Asi kana nzvimbo yacho iri kure uye waropafadzwa naJehovha Mwari wako, uye usingagoni kutakura chegumi chako (nokuti nzvimbo ichasarudzwa naJehovha kuti Zita rake rigarepo iri kure), <verse number="25" style="v"/>ipapo unofanira kutsinhanisa chegumi chako nesirivha, ugotora sirivha ugoenda nayo kunzvimbo ichasarudzwa naJehovha Mwari wako. <verse number="26" style="v"/>Shandisa sirivha yacho kutenga zvaungada, zvakadai sezvizvi: mombe, makwai, waini kana zvimwe zvokunwa zvinobata, kana chinhu chipi zvacho chaunoda. Ipapo iwe neimba yako muchadya pamberi paJehovha Mwari wenyu mugofara. <verse number="27" style="v"/>Uye musazokanganwa vaRevhi vagere mumaguta enyu, nokuti havana mugove kana nhaka yavowo.</para>
  <para style="p">
    <verse number="28" style="v"/>Panopera makore matatu oga oga, munofanira kuuya nezvegumi zvegore iroro uye mugozvichengetera mumaguta enyu, <verse number="29" style="v"/>kuitira kuti vaRevhi (avo vasina mugove kana nhaka yavowo) uye nomweni, nherera nechirikadzi vanogara mumaguta enyu, vauye vagodya vachiguta, uye kuitira kuti Jehovha Mwari wenyu akuropafadzei pamabasa ose amaoko enyu.</para>
  <chapter number="15" style="c"/>
  <para style="s1">Gore roKudzimwa kweZvikwereti</para>
  <para style="p">
    <verse number="1" style="v"/>Pakupera kwamakore manomwe oga oga munofanira kudzima zvikwereti. <verse number="2" style="v"/>Iyi ndiyo nzira yazvinofanira kuitwa nayo: Mumwe nomumwe akapa chikwereti anofanira kudzima icho chaakakweretesa hama yake muIsraeri. Haangarevi chikwereti kune wokwake muIsraeri, kana hama yake, nokuti nguva yaJehovha yokudzima zvikwereti yaparidzwa. <verse number="3" style="v"/>Ungareva hako chikwereti kubva kumutorwa, asi unofanira kudzima chikwereti chipi zvacho chakakweretwa nehama yako. <verse number="4" style="v"/>Kunyange zvakadaro, hapafaniri kuva nomurombo pakati penyu, nokuti munyika iyo Jehovha Mwari wenyu yaari kukupai kuti ive yenyu senhaka, achakuropafadzai kwazvo, <verse number="5" style="v"/>kana chete mukanyatsoteerera Jehovha Mwari wenyu nokuchenjerera kutevera mirayiro yake yose yandiri kukupai nhasi. <verse number="6" style="v"/>Nokuti Jehovha Mwari wenyu achakuropafadzai sezvaakavimbisa, uye imi muchapa zvikwereti kundudzi zhinji asi imi hamungakwereti kubva kurudzi rupi zvarwo. Muchatonga ndudzi zhinji asi hapana rudzi ruchakutongai.</para>
  <para style="p">
    <verse number="7" style="v"/>Kana pane murombo pakati pehama dzenyu mune ripi zvaro guta renyika iyo Jehovha ari kukupai musaomesa mwoyo kana kupfumbatira ruoko kuhama yenyu inoshayiwa. <verse number="8" style="v"/>Asi munofanira kutambanudzira ruoko uye mugopa hama yenyu pachena chipi nechipi chaanoshayiwa. <verse number="9" style="v"/>Muchenjerere kuti murege kuva nomufungo wakaipa uyu wokuti: “Gore rechinomwe, gore rokudzima zvikwereti, rava pedyo,” kuitira kuti murege kuratidza mwoyo wakaipa kuhama yenyu inoshayiwa nokurega kumupa chinhu. Iye achachema kuna Jehovha pamusoro penyu, uye imi muchabatwa nemhosva yokuita chivi. <verse number="10" style="v"/>Upe zvakawanda uye urege kumupa nomwoyo unogununʼuna; ipapo nokuda kwechinhu ichi Jehovha Mwari wako achakuropafadza mumabasa ako ose uye pane chimwe nechimwe chaunobata noruoko rwako. <verse number="11" style="v"/>Varombo vachagara varimo munyika. Naizvozvo ndinokurayira kuti utambanudze maoko kuhama dzako varombo navanoshayiwa munyika yako.</para>
  <para style="s1">Kusunungurwa kwaVaranda</para>
  <para style="p">
    <verse number="12" style="v"/>Kana mumwe wako wechiHebheru, murume kana mukadzi, achinge azvitengesa kwauri uye achinge akushandira kwamakore matanhatu, mugore rechinomwe unofanira kumusunungura umurege aende. <verse number="13" style="v"/>Zvino kana uchinge wamusunungura usamusiya achienda asina chinhu. <verse number="14" style="v"/>Mugovere zvakawanda kubva pamakwai ako, napaburiro rako uye napachisviniro chako chewaini. Mupe sokuropafadzwa kwawakaitwa naJehovha Mwari wako. <verse number="15" style="v"/>Rangarirai kuti imi maimbova varanda muIjipiti uye Jehovha Mwari wenyu akakudzikinurai. Nokudaro ndinokupai murayiro uyu nhasi.</para>
  <para style="p">
    <verse number="16" style="v"/>Asi kana muranda wako akati kwauri, “Handidi kukusiyai,” nokuti anokuda iwe nemhuri yako uye zvakamunakira kuva newe, <verse number="17" style="v"/>ipapo utore runji ugourura nzeve yake narwo pagonhi, uye achava muranda wako nokusingaperi. Uite zvimwe chetezvo kumurandakadzi wako.</para>
  <para style="p">
    <verse number="18" style="v"/>Usachiona sechinhu chakaoma kusunungura muranda wako, nokuti kukushandira kwake pamakore matanhatu kwakapfuura kakapetwa kaviri kushanda kwouyo anoshandira mubayiro. Uye Jehovha Mwari wako achakuropafadza mune zvose zvaunoita.</para>
  <para style="s1">Zvibereko zvokutanga zvezvipfuwo</para>
  <para style="p">
    <verse number="19" style="v"/>Tsaurira Jehovha Mwari wako chikono chose chokutanga chemombe dzako, makwai ako. Zvikono zvokutanga pakuberekwa zvemombe dzako hazvifaniri kuitiswa basa uye usaveura makushe amakwai ako akatanga kuberekwa. <verse number="20" style="v"/>Gore rimwe nerimwe iwe nemhuri yako munofanira kuzvidya muri pamberi paJehovha Mwari wenyu panzvimbo yaachasarudza. <verse number="21" style="v"/>Kana chipfuwo chine chachinopomerwa, chakaremara kana kuti chiri bofu, kana kuti chine chimwe chinhu chakanyanyoipa pachiri, haufaniri kuchibayira kuna Jehovha Mwari wako. <verse number="22" style="v"/>Unofanira kuchidyira mumaguta ako. Vose vasina kuchena navakachena vangazvidya havo sokunge vanodya mhara kana nondo. <verse number="23" style="v"/>Asi haufaniri kudya ropa; riteurire pasi semvura.</para>
  <chapter number="16" style="c"/>
  <para style="s1">Pasika</para>
  <para style="p">
    <verse number="1" style="v"/>Rangarira mwedzi waAbhibhi upemberere Pasika yaJehovha Mwari wako, nokuti mumwedzi waAbhibhi akakubudisa kubva muIjipiti usiku. <verse number="2" style="v"/>Bayira Jehovha Mwari wako chipfuwo kubva pamakwai ako kana kubva pamombe dzako sePasika panzvimbo iyo Jehovha achasarudza kuti Zita rake rigarepo. <verse number="3" style="v"/>Usaidya nechingwa chine mbiriso, asi kwamazuva manomwe unofanira kudya chingwa chisina mbiriso, chingwa chokutambudzika, nokuti makabuda muIjipiti muchikurumidza, kuitira kuti murangarire nguva yamakabuda kubva muIjipiti. <verse number="4" style="v"/>Pamazuva manomwe aya ngapasawanikwa mbiriso panyika yenyu yose. Musarega nyama yamunobayira usiku hwezuva rokutanga ichisara kusvikira mangwanani.</para>
  <para style="p">
    <verse number="5" style="v"/>Hamufaniri kubayira Pasika mune ripi zvaro ramaguta amunopiwa naJehovha Mwari wenyu, <verse number="6" style="v"/>kunze kwenzvimbo yaachasarudza kuti Zita rake rigarepo. Ipapo ndipo pamunofanira kubayira Pasika madekwana, kana zuva ravira, nezuva rokurangarira kwamakaita kubva muIjipiti. <verse number="7" style="v"/>Igochei mugoidyira panzvimbo yamuchasarudzirwa naJehovha Mwari wenyu kuti Zita rake rigarepo. Zvino kana ava mangwanani mudzokere kumatende enyu. <verse number="8" style="v"/>Kwamazuva matanhatu mudye chingwa chisina mbiriso uye pazuva rechinomwe munofanira kuita ungano kuna Jehovha Mwari wenyu uye murege kushanda.</para>
  <para style="s1">Mutambo waMavhiki</para>
  <para style="p">
    <verse number="9" style="v"/>Verengai mavhiki manomwe kubva panguva yamunotanga kucheka gorosi. <verse number="10" style="v"/>Ipapo upemberere Jehovha Mwari wako Mutambo waMavhiki nokupa chipo chokuda kwako maererano nokuropafadzwa kwawakaitwa naJehovha Mwari wako. <verse number="11" style="v"/>Uye ufare pamberi paJehovha Mwari wako panzvimbo yaachasarudza kuti Zita rake rigarepo, iwe, navanakomana vako navanasikana vako, varandarume vako navarandakadzi vako, navaRevhi vari mumaguta ako, uye navatorwa, nenherera nechirikadzi dzigere pakati penyu. <verse number="12" style="v"/>Rangarirai kuti maiva varanda muIjipiti, uye muchenjerere kuchengeta mirayiro iyi.</para>
  <para style="s1">Mutambo waMatumba</para>
  <para style="p">
    <verse number="13" style="v"/>Upemberere Mutambo waMatumba mazuva manomwe mushure mokunge wapedza kuunganidza zvawawana paburiro rako napachisviniro chako. <verse number="14" style="v"/>Ufare kwazvo paMutambo wako, iwe, navanakomana vako navanasikana vako, varandarume vako navarandakadzi vako, navaRevhi vari mumaguta ako, uye navatorwa, nenherera nechirikadzi dzigere mumaguta enyu. <verse number="15" style="v"/>Kwamazuva manomwe upemberere Mutambo kuna Jehovha Mwari wako panzvimbo ichasarudzwa naJehovha, nokuti Jehovha Mwari wako achakuropafadza mukukohwa kwako kwose nomubasa rako rose ramaoko ako, uye mufaro wako uchazadziswa.</para>
  <para style="p">
    <verse number="16" style="v"/>Katatu pagore varume vose pakati penyu vanofanira kuuya pamberi paJehovha Mwari wenyu panzvimbo iyo achasarudza: panguva yoMutambo weChingwa Chisina Mbiriso, noMutambo waMavhiki uye noMutambo waMatumba. Hapana munhu anofanira kuuya asina chaakabata pamberi paJehovha: <verse number="17" style="v"/>Mumwe nomumwe wenyu anofanira kuuya nechipo chakaenzanirana nokuropafadzwa kwaakaitwa naJehovha Mwari wenyu.</para>
  <para style="s1">Vatongi</para>
  <para style="p">
    <verse number="18" style="v"/>Gadzai vatongi navakuru kurudzi rumwe norumwe rwenyu muguta rimwe nerimwe ramuri kupiwa naJehovha Mwari wenyu, uye vagotonga vanhu nokutonga kwakanaka. <verse number="19" style="v"/>Musatsauka pakururamisira uye musaita rusarura. Musagamuchira fufuro, nokuti fufuro rinopofumadza meso owakachenjera uye rinominamisa mashoko avakarurama. <verse number="20" style="v"/>Teverai kururamisira uye kururamisira chete, kuitira kuti mugorarama uye mugotora nyika yamuri kupiwa naJehovha Mwari wenyu.</para>
  <para style="s1">Kunamata vamwe vamwari</para>
  <para style="p">
    <verse number="21" style="v"/>Musazvimisira matanda api zvawo aAshera parutivi pearitari yamunovakira Jehovha Mwari wenyu. <verse number="22" style="v"/>Uye musamisa dombo rinoera, nokuti izvi Jehovha Mwari wenyu anozvivenga.</para>
  <chapter number="17" style="c"/>
  <para style="p">
    <verse number="1" style="v"/>Musabayira Jehovha Mwari wenyu mombe kana gwai rine chakaipa pariri kana rakaremara, nokuti izvozvo zvinomunyangadza.</para>
  <para style="p">
    <verse number="2" style="v"/>Kana pakati penyu mune rimwe ramaguta amuri kupiwa naJehovha pakawanikwa murume kana mukadzi achiita zvakaipa pamberi paJehovha Mwari wenyu, achiputsa sungano, <verse number="3" style="v"/>uye akapesana nomurayiro wangu anamata vamwe vamwari, achivapfugamira kana kupfugamira zuva kana mwedzi kana nyeredzi dzokudenga, <verse number="4" style="v"/>uye izvi zvaziviswa kwamuri, ipapo munofanira kunyatsozvibvunzisisa kwazvo. Kana chiri chokwadi uye zvanyatsoonekwa kuti chinhu ichi chinonyangadza chakaitwa muIsraeri, <verse number="5" style="v"/>torai murume uyu kana mukadzi uyu akaita chinhu ichi chakaipa muende naye kusuo reguta renyu mugomutaka namabwe afe. <verse number="6" style="v"/>Nokupupura kwezvapupu zviviri kana zvitatu munhu achaurayiwa, asi hapana munhu anofanira kuurayiwa nokupupura kwechapupu chimwe chete. <verse number="7" style="v"/>Maoko ezvapupu ndiwo anofanira kutanga pakumuuraya, zvino pashure maoko avanhu vose. Munofanira kubvisa chakaipa pakati penyu.</para>
  <para style="s1">Matare edzimhosva</para>
  <para style="p">
    <verse number="8" style="v"/>Kana mhaka dzikauya kumatare enyu dzakanyanya kukuomerai kuti mutonge, dzingava dzokudeurwa kweropa, dzokuendesana kumatare kana dzokurwa, endai nadzo kunzvimbo iyo Jehovha Mwari wenyu achasarudza. <verse number="9" style="v"/>Endai kuvaprista, vanova vaRevhi uye kuvatongi vanenge vachitonga panguva iyoyo. Muvabvunze uye ivo vachakuudzai mutongo wakafanira. <verse number="10" style="v"/>Muite sezvavanenge vakutongerai panzvimbo ichasarudzwa naJehovha. Muchenjerere kuita zvose zvavanenge vakurayirai kuti muite. <verse number="11" style="v"/>Muite maererano nomurayiro wavanokudzidzisai uye nokutonga kwavanokuudzai. Hamufaniri kutsauka kubva pane zvavanokuudzai, kurudyi kana kuruboshwe. <verse number="12" style="v"/>Munhu anozvidza mutongi kana muprista anomira achishumira pamberi paJehovha Mwari wenyu anofanira kufa. Munofanira kubvisa chakaipa muIsraeri. <verse number="13" style="v"/>Vanhu vose vachazvinzwa uye vagotya, uye havazozvidzi zvakare.</para>
  <para style="s1">Mambo</para>
  <para style="p">
    <verse number="14" style="v"/>Kana muchinge mapinda munyika yamuri kupiwa naJehovha Mwari wenyu uye kana muchinge maitora kuti ive yenyu, uye magara mairi, uye mukati, “Ngatizvigadzirei mambo sezvakaita ndudzi dzose dzakapoteredza,” <verse number="15" style="v"/>chenjererai kuti mugadze mambo achasarudzwa naJehovha Mwari wenyu. Anofanira kubva pakati pehama dzenyu. Musazvigadzira mutorwa, uyo asiri hama yenyu muIsraeri. <verse number="16" style="v"/>Mambo haafaniri kuva namabhiza akawanda kana kuita kuti vanhu vadzokere kuIjipiti kundotora mamwe, nokuti Jehovha akutaurirai kuti, “Hamufaniri kudzoka nenzira iyoyo zvakare.” <verse number="17" style="v"/>Haafaniri kutora madzimai akawanda, nokuti mwoyo wake ungazotsauswa. Haafaniri kuunganidza sirivha negoridhe zvakawanda.</para>
  <para style="p">
    <verse number="18" style="v"/>Kana achinge agara pachigaro chake choushe, anofanira kuzvinyorera bhuku romurayiro uyu, achitora kubva mumirayiro yavaprista vanova vaRevhi. <verse number="19" style="v"/>Anofanira kugara naro uye anofanira kuriverenga mazuva ose oupenyu hwake kuitira kuti adzidze kutya Jehovha Mwari wake uye agochenjerera kutevera mashoko ose omurayiro uyu nemitemo iyi. <verse number="20" style="v"/>Uye haafaniri kuzviona seari nani kupfuura hama dzake agotsauka kubva pamurayiro kurudyi kana kuruboshwe. Ipapo iye nezvizvarwa zvake achagara nguva huru paushe hwake muIsraeri.</para>
  <chapter number="18" style="c"/>
  <para style="s1">Zvipiriso zvaVaprista navaRevhi</para>
  <para style="p">
    <verse number="1" style="v"/>Vaprista vanova vaRevhi, zvirokwazvo rudzi rwose rwaRevhi, havafaniri kuva nomugove kana nhaka pamwe chete neIsraeri. Vachararama nezvipiriso zvinopiswa zvaJehovha, nokuti ndiyo nhaka yavo. <verse number="2" style="v"/>Havazovi nenhaka pakati pehama dzavo: Jehovha ndiye nhaka yavo sezvaakavavimbisa.</para>
  <para style="p">
    <verse number="3" style="v"/>Uyu ndiwo mugove wakafanira vaprista kubva kuvanhu vanobayira nzombe kana gwai: bandauko neshaya dzacho uye nezvemukati. <verse number="4" style="v"/>Munofanira kuvapa zvibereko zvokutanga zvezviyo, waini itsva namafuta, uye namakushe okutanga amakwai ako, <verse number="5" style="v"/>nokuti Jehovha Mwari wenyu akavasarudza ivo nezvizvarwa zvavo, kubva pakati pamarudzi ose kuti vamire vachishumira muzita raJehovha nguva dzose.</para>
  <para style="p">
    <verse number="6" style="v"/>Kana muRevhi akabva mune rimwe ramaguta enyu, kupi zvako muIsraeri kwaanenge achigara, uye akauya nomwoyo wake wose kunzvimbo ichasarudzwa naJehovha, <verse number="7" style="v"/>anogona hake kushumira muzita raJehovha Mwari wake savamwe vake vose vaRevhi vanoshumira ipapo pamberi paJehovha. <verse number="8" style="v"/>Anofanira kuwana mugove wakaenzana newavo, kunyange zvake akawana mari paakatengesa nhaka yemhuri yake.</para>
  <para style="s1">Tsika dzinonyangadza</para>
  <para style="p">
    <verse number="9" style="v"/>Kana muchinge mapinda munyika yamuri kupiwa naJehovha Mwari wenyu, musadzidzira kutevedzera nzira dzinonyangadza dzendudzi dzirimo. <verse number="10" style="v"/>Ngapasava nomumwe pakati penyu anoita mwanakomana wake kana mwanasikana wake chibayiro chinopiswa, kana anovuka kana anoita zvamazango kana anotenda zvamashura, kana kuita zvouroyi, <verse number="11" style="v"/>kana anoita zvounʼanga, kana anotenda zvamasvikiro kana anobvunza vakafa. <verse number="12" style="v"/>Ani naani anoita zvinhu izvi anonyangadza pamberi paJehovha, uye nokuda kwetsika idzi dzinonyangadza Jehovha Mwari wenyu achadzinga ndudzi idzi pamberi penyu. <verse number="13" style="v"/>Unofanira kuva wakarurama pamberi paJehovha Mwari wako.</para>
  <para style="s1">Muprofita</para>
  <para style="p">
    <verse number="14" style="v"/>Ndudzi dzamunotorera nyika dzinoteerera kuna avo vanoita zvamazango kana kuvuka. Asi kana muri imi Jehovha Mwari wenyu haana kukutenderai kuti muite izvozvo. <verse number="15" style="v"/>Jehovha Mwari wenyu achakumutsirai muprofita akaita seni kubva pakati pehama dzenyu. Munofanira kumuteerera. <verse number="16" style="v"/>Nokuti izvi ndizvo zvamakakumbira Jehovha Mwari wenyu paHorebhi pazuva reungano apo makati, “Hatidi kunzwa inzwi raJehovha Mwari wedu kana kuona moto mukuru uyu zvakare, nokuti tingafa.”</para>
  <para style="p">
    <verse number="17" style="v"/>Jehovha akati kwandiri, “Zvavataura zvakanaka. <verse number="18" style="v"/>Ndichavamutsira muprofita anobva pakati pehama dzavo akaita sewe; ndichaisa mashoko angu mumuromo wake, uye achavaudza zvose zvandichamurayira. <verse number="19" style="v"/>Kana pane munhu acharega kuteerera mashoko angu anotaurwa nomuprofita muzita rangu, ini pachangu ndichamubvunza pamusoro pazvo. <verse number="20" style="v"/>Asi muprofita achataura muzita rangu mashoko api zvawo andisina kumurayira kuti ataure, kana muprofita anotaura muzita ravamwe vamwari, anofanira kuurayiwa.”</para>
  <para style="p">
    <verse number="21" style="v"/>Ungati zvako mumwoyo mako, “Tingaziva seiko kuti shoko iri rataurwa naJehovha?” <verse number="22" style="v"/>Kana zvakataurwa nomuprofita muzita raJehovha zvikasaitika kana zvikasava chokwadi, shoko iroro harina kutaurwa naJehovha. Muprofita iyeye ataura zvomusoro wake. Musamutya.</para>
  <chapter number="19" style="c"/>
  <para style="s1">Maguta oUtiziro</para>
  <para style="p">
    <verse number="1" style="v"/>Kana Jehovha Mwari wenyu aparadza ndudzi dzaari kukupai nyika yadzo, uye kana muchinge madzidzinga mukagara mumaguta avo nedzimba dzavo, <verse number="2" style="v"/>ipapo muzvitsaurire maguta matatu ari pakati penyika yamuri kupiwa naJehovha Mwari wenyu kuti ive yenyu. <verse number="3" style="v"/>Mugadzire migwagwa inoenda kwaari uye mugoganhura, muzvikamu zvitatu nyika yamuri kupiwa naJehovha Mwari wenyu senhaka, kuitira kuti ani naani anenge auraya munhu agotizirako.</para>
  <para style="p">
    <verse number="4" style="v"/>Uyu ndiwo murayiro pamusoro pomunhu anenge auraya mumwe munhu anotizirako kuti aponese upenyu hwake, munhu anouraya muvakidzani wake asingazivi, asina kunge amuvenga kare. <verse number="5" style="v"/>Somuenzaniso, munhu anogona kupinda musango nomuvakidzani wake kundotema huni, paanosimudza demo kuti ateme muti, demo rovhomoka rotema muvakidzani wake ofa. Munhu iyeye anogona kutizira kune rimwe ramaguta aya agoponesa mweya wake. <verse number="6" style="v"/>Zvimwe, mutsivi weropa angamutevera mukutsamwa, akamubata kana rwendo rwuri rurefu kwazvo, akamuuraya kunyange zvake akanga asingafaniri kufa, sezvo asina kuzviita kumuvakidzani wake noruvengo. <verse number="7" style="v"/>Ndokusaka ndichikurayirai kuti muzvitsaurire maguta matatu.</para>
  <para style="p">
    <verse number="8" style="v"/>Kana Jehovha Mwari wenyu achinge azokurisa nyika yenyu, sezvaakavimbisa madzitateguru enyu nemhiko, uye kana achinge akupai nyika yose yaakavimbisa, <verse number="9" style="v"/>nokuti mukachenjerera kutevera mirayiro iyi yose yandinokurayirai nhasi, kuti mude Jehovha Mwari wenyu uye mufambe munzira dzake nguva dzose, ipapo munofanira kutsaura maguta matatu. <verse number="10" style="v"/>Muite izvi kuitira kuti ropa risina mhosva rirege kuteurwa munyika yenyu, yamuri kupiwa naJehovha Mwari wenyu kuti ive nhaka yenyu, uye kuti murege kuva nemhosva yokuteura ropa.</para>
  <para style="p">
    <verse number="11" style="v"/>Asi kana munhu achivenga muvakidzani wake akamuvandira, akamurova uye akamuuraya, akatizira kune rimwe ramaguta aya, <verse number="12" style="v"/>vakuru veguta rake vanofanira kutuma munhu kuti andomutora kubva kuguta, uye vagomuisa mumaoko omutsivi weropa kuti afe. <verse number="13" style="v"/>Musamunzwira tsitsi. Munofanira kubvisa muIsraeri mhosva yokuteurwa kweropa risina mhaka, kuitira kuti zvigokunakirai.</para>
  <para style="p">
    <verse number="14" style="v"/>Musabvisa dombo romuganhu nomuvakidzani wenyu, rakaiswa nevakakutangirai munhaka yamunogamuchira munyika yamunopiwa naJehovha Mwari wenyu kuti ive yenyu.</para>
  <para style="s1">Zvapupu</para>
  <para style="p">
    <verse number="15" style="v"/>Chapupu chimwe chete hachifaniri kupupurira munhu kuti agobatwa nemhosva yokupupura mhaka, kunyange dai akapara mhaka. Nyaya inofanira kusimbiswa nouchapupu hwevaviri kana vatatu.</para>
  <para style="p">
    <verse number="16" style="v"/>Kana chapupu chenhema chikapupurira munhu kuti ane mhaka, <verse number="17" style="v"/>varume ava vari vaviri vari kuitirana nharo vanofanira kumira pamberi paJehovha napamberi pavaprista navatongi vanenge vachitonga panguva iyoyo. <verse number="18" style="v"/>Vatongi vanofanira kunyatsoferefeta nyaya iyi, zvino kana chapupu ichi chikabatwa kuti chinoreva nhema, chichipa uchapupu hwenhema pamusoro pehama yake, <verse number="19" style="v"/>ipapo itai kwaari sezvaanga achida kuita kuhama yake. Munofanira kubvisa chakaipa pakati penyu. <verse number="20" style="v"/>Vanhu vose vachanzwa izvi vagotya uye chakaipa chakadai hachizoitwizve pakati penyu. <verse number="21" style="v"/>Musaratidza tsitsi, upenyu noupenyu, ziso neziso, zino nezino, ruoko noruoko, tsoka netsoka.</para>
  <chapter number="20" style="c"/>
  <para style="s1">Kuenda kundorwa</para>
  <para style="p">
    <verse number="1" style="v"/>Kana muchienda kundorwa navavengi venyu uye mukaona mabhiza nengoro nehondo huru kupfuura yenyu, musavatya, nokuti Jehovha Mwari, uyo akakubudisai kubva muIjipiti, achava nemi. <verse number="2" style="v"/>Kana muchinge mava kuda kurwa, muprista anofanira kuuya kuzotaura kuvarwi. <verse number="3" style="v"/>Achati, “Inzwai, imi Israeri, nhasi muri kuenda kundorwa navavengi venyu. Mwoyo yenyu ngairege kupera simba kana kutya; regai kutyiswa kana kuvhundutswa pamberi pavo. <verse number="4" style="v"/>Nokuti Jehovha Mwari wenyu ndiye anoenda nemi kundokurwirai kuvavengi venyu kuti akukundisei.”</para>
  <para style="p">
    <verse number="5" style="v"/>Vakuru vachatiwo kuvarwi, “Pane akavaka imba yake itsva here asati aikumikidza? Ngaadzokere kumba kwake, nokuti angafa pakurwa uye mumwewo akazoikumikidza. <verse number="6" style="v"/>Pane akarima munda womuzambiringa here uye asati atanga kudya michero yawo? Ngaadzokere kumba kwake, nokuti angafa pakurwa uye mumwewo akazodya michero yawo. <verse number="7" style="v"/>Pane akatsidzirana nomusikana here uye asati amuwana? Ngaadzokere kumba kwake, nokuti angafa pakurwa uye mumwewo akazomuwana.” <verse number="8" style="v"/>Ipapo vakuru vachati zvakare, “Pane anotya here kana ane mwoyo unovhunduka? Ngaadzokere kumba kwake kuitira kuti hama dzake dzisazorwadziwawo mwoyo saiye.” <verse number="9" style="v"/>Kana vakuru vachinge vapedza kutaura kuvarwi, vanofanira kugadza vatungamiri vehondo.</para>
  <para style="p">
    <verse number="10" style="v"/>Pamunofamba muchinorwisa guta, munofanira kuriparidzira rugare. <verse number="11" style="v"/>Kana varugamuchira vakazarura masuo avo, vanhu vose vomo vanofanira kumanikidzwa kushanda uye vanofanira kukushandirai. <verse number="12" style="v"/>Kana vakaramba rugare uye vakarwa nemi, munofanira kukomba guta iroro. <verse number="13" style="v"/>Kana Jehovha Mwari wenyu achinge ariisa mumaoko enyu, muuraye varume vose vari mariri. <verse number="14" style="v"/>Asi kana vari vakadzi, navana nezvipfuwo uye nezvimwe zvose zviri muguta, munogona kuzvitora sezvakapambwa. Uye mungashandisa zvenyu zvakapambwa izvi zvamuri kupiwa naJehovha Mwari wenyu kubva kuvavengi venyu. <verse number="15" style="v"/>Izvi ndizvo zvamunofanira kuita kumaguta ose ari chinhambwe kubva kwamuri uye asiri maguta endudzi dziri pedyo.</para>
  <para style="p">
    <verse number="16" style="v"/>Asi, mumaguta endudzi amuri kupiwa naJehovha Mwari wenyu senhaka, musasiya chinhu chipi zvacho chipenyu. <verse number="17" style="v"/>Vaparadzei zvachose, ivo vaHiti, vaAmori, vaKenani, vaPerizi, vaHivhi navaJebhusi, sezvamakarayirwa naJehovha Mwari wenyu. <verse number="18" style="v"/>Nokuti vangazokudzidzisai tsika dzavo dzinonyangadza dzavanoita vachinamata vamwari wavo, mugotadzira Jehovha Mwari wenyu.</para>
  <para style="p">
    <verse number="19" style="v"/>Kana mukakomba guta kwenguva refu, muchirirwisa kuti muripambe, musaparadza miti yaro nokuitema nokuti munogona kudya michero yayo. Musaitema. Ko, miti yomusango vanhu here, zvokuti mungaikomba? <verse number="20" style="v"/>Zvisinei, mungatema zvenyu miti yamunoziva kuti haisi miti yemichero mugoshandisa pakukomba kusvikira makunda guta ramuri kurwa naro.</para>
  <chapter number="21" style="c"/>
  <para style="s1">Kuyananisira Munhu Asingazivikanwi akaurayiwa</para>
  <para style="p">
    <verse number="1" style="v"/>Kana munhu akawanikwa akafa, akatandavara musango munyika iyo Jehovha Mwari wako ari kukupai kuti ive yenyu, uye musingazivi kuti ndiani amuuraya, <verse number="2" style="v"/>vakuru venyu navatongi vachaenda kundoera chinhambwe kubva pachitunha kusvika kumaguta akakomberedza. <verse number="3" style="v"/>Ipapo vakuru veguta riri pedyo nechitunha vanofanira kutora tsiru remombe risina kumboshandiswa uye risina kumbokweva pajoko, <verse number="4" style="v"/>vagoenda naro kumupata usina kumborimwa kana kudyarwa uye pane rwizi runoerera. Imomo mumupata vanofanira kuvhuna mutsipa wetsiru. <verse number="5" style="v"/>Vaprista, vanakomana vaRevhi vanofanira kuuya pamberi, nokuti Jehovha Mwari wenyu akavasarudza kuti vashumire nokuropafadza muzita raJehovha uye vanofanira kutonga pamhaka dzose dzegakava nedzokurwa. <verse number="6" style="v"/>Ipapo vakuru vose veguta riri pedyo nechitunha vanofanira kushamba maoko avo pamusoro petsiru rakavhunwa mutsipa mumupata. <verse number="7" style="v"/>Ipapo vanofanira kuti, “Maoko edu haana kudeura ropa iri, uye kana meso edu haana kuona zvichiitwa. <verse number="8" style="v"/>Gamuchirai henyu yananiso yavanhu venyu vaIsraeri, vamakadzikinura, imi Jehovha, uye musabata vanhu venyu nemhosva yokuteura ropa romunhu asina mhaka.” Zvino kuteurwa kweropa kuchayananisirwa. <verse number="9" style="v"/>Saka muchabvisa pakati penyu mhosva yokuteurwa kweropa risina mhaka sezvo maita chinhu chakanaka pamberi paJehovha.</para>
  <para style="s1">Kuwana Mukadzi Akatapwa</para>
  <para style="p">
    <verse number="10" style="v"/>Kana muchinge maenda kundorwa navavengi venyu uye kana Jehovha Mwari wenyu avaisa mumaoko enyu uye mavatapa, <verse number="11" style="v"/>kana ukaona pakati pavakatapwa mukadzi akanaka ukamuda, unogona kumutora ave mukadzi wako. <verse number="12" style="v"/>Uya naye mumba mako ugomuveura musoro, ugogurira nzara dzake, <verse number="13" style="v"/>uye ugorasha nguo dzaakatapwa nadzo. Mushure mokunge agara mumba mako nokuchema baba namai vake kwomwedzi wose, ipapo ugopinda kwaari, uve murume wake naiye achava mukadzi wako. <verse number="14" style="v"/>Kana usina kufadzwa naye, murege aende chero kwaanoda. Haufaniri kumutengesa kana kumubata somuranda, sezvo uriwe wamunyadzisa.</para>
  <para style="s1">Kodzero dzeDangwe</para>
  <para style="p">
    <verse number="15" style="v"/>Kana munhu aine vakadzi vaviri, uye achida mumwe asi asingadi mumwe, uye vose vakamuberekera vanakomana asi wedangwe ari mwanakomana womukadzi waasingadi, <verse number="16" style="v"/>kana ogova pfuma yake kuvanakomana vake, haafaniri kupa kodzero yedangwe kumwanakomana womukadzi waanoda pachinzvimbo chomwana wake wedangwe chaiye, mwanakomana womukadzi waasingadi. <verse number="17" style="v"/>Anofanira kugamuchira mwanakomana womukadzi wake waasingadi sedangwe nokumupa mugove wakapetwa kaviri wezvose zvaanazvo. Mwanakomana iyeye ndiye chiratidzo chokutanga chesimba rababa vake. Kodzero yomwana wedangwe ndeyake.</para>
  <para style="s1">Mwanakomana Asingateereri</para>
  <para style="p">
    <verse number="18" style="v"/>Kana munhu aine mwanakomana akasindimara asingateereri baba vake namai vake uye asingavateereri kana vachimuranga, <verse number="19" style="v"/>baba vake namai vake vanofanira kumubata vagoenda naye kuvakuru pasuo reguta. <verse number="20" style="v"/>Vachati kuvakuru, “Mwanakomana wedu uyu akasindimara uye anotimukira. Haatiteereri. Anoparadza pfuma uye chidhakwa.” <verse number="21" style="v"/>Ipapo varume vose vomuguta rake vachamutaka namabwe afe. Munofanira kubvisa chakaipa pakati penyu. Israeri yose ichazvinzwa igotya.</para>
  <para style="s1">Mitemo Yakasiyana-siyana</para>
  <para style="p">
    <verse number="22" style="v"/>Kana munhu achinge aine mhosva yakafanira rufu, akaurayiwa uye chitunha chake chikasungirirwa pamuti, <verse number="23" style="v"/>hamufaniri kusiya chitunha chake chiri pamuti usiku hwose. Muone kuti mamuviga zuva rimwe chetero, nokuti ani naani akasungirirwa akatukwa naMwari. Hamufaniri kusvibisa nyika yamuri kupiwa naJehovha Mwari wenyu senhaka.</para>
  <chapter number="22" style="c"/>
  <para style="p">
    <verse number="1" style="v"/>Kana ukaona nzombe yehama yako kana gwai rake rarasika, usarishayira hanya asi uone kuti waridzorera kwaari. <verse number="2" style="v"/>Kana hama iyi ichigara kure newe kana kuti usingaizivi kuti ndiani, ritore uende naro kumba undorichengeta kusvikira muridzi waro auya achiritsvaga. Ipapo uridzosere kwaari. <verse number="3" style="v"/>Uite zvimwe chetezvo kana uchinge waona mbongoro yehama yako kana nguo yake kana chinhu chipi zvacho chaanenge arasikirwa nacho. Usachisiya.</para>
  <para style="p">
    <verse number="4" style="v"/>Kana ukaona mbongoro yehama yako kana nzombe yake yakawa panzira, usairega. Ibatsire kuti imire netsoka dzayo.</para>
  <para style="p">
    <verse number="5" style="v"/>Mukadzi haafaniri kupfeka nguo dzomurume, uye murume haafaniri kupfeka nguo dzomukadzi, nokuti Jehovha Mwari wenyu anonyangadzwa nomunhu anoita izvi.</para>
  <para style="p">
    <verse number="6" style="v"/>Kana ukaona dendere reshiri panzira, ringava riri mumuti kana riri pasi, uye mai vacho vachivhuvatira vana kana mazai, usatora mai pamwe chete navana vacho. <verse number="7" style="v"/>Unogona kutora vana vacho, asi unofanira kurega mai vacho vaende, kuitira kuti zvikunakire, uye uchava namazuva mazhinji oupenyu.</para>
  <para style="p">
    <verse number="8" style="v"/>Kana uchinge wavaka imba itsva, unofanira kuisa rumhanda padenga remba yako kuitira kuti urege kuuyisa mhosva yeropa pamusoro pemba yako kana mumwe munhu azowa kubva padenga rayo.</para>
  <para style="p">
    <verse number="9" style="v"/>Usadyara mbeu dzamarudzi maviri mumunda wako wemizambiringa; kana ukaita izvi hazvisi zvirimwa zvawadyara chete zvasvibiswa asi kuti nezvibereko zvomunda wemizambiringa wako zvakare.</para>
  <para style="p">
    <verse number="10" style="v"/>Usarima nenzombe nembongoro zvakasungwa pajoko rimwe chete.</para>
  <para style="p">
    <verse number="11" style="v"/>Usapfeka nguo dzamakushe nomucheka zvakarukwa pamwe chete.</para>
  <para style="p">
    <verse number="12" style="v"/>Unofanira kuzviitira pfunha pamakona mana enguo yaunopfeka.</para>
  <para style="s1">Kukanganiswa kweWaniso</para>
  <para style="p">
    <verse number="13" style="v"/>Kana munhu akawana mukadzi uye mushure mokuvata naye, akasamufarira, <verse number="14" style="v"/>akamunyomba uye akamupa zita rakaipa achiti, “Ndakawana mukadzi uyu, asi mushure mokuva naye, ndakamuwana asiri mhandara,” <verse number="15" style="v"/>ipapo baba namai vomusikana uyu vanofanira kuuya nechiratidzo chokuti aiva mhandara kuvakuru veguta pasuo. <verse number="16" style="v"/>Baba vomusikana uyu vachati kuvakuru, “Ndakapa mwanasikana wangu kuti awanikwe nomurume uyu, asi haana kumufarira. <verse number="17" style="v"/>Zvino anomunyomba achiti, ‘Handina kuwana mwanasikana wenyu ari mhandara.’ Asi hechi chiratidzo choumhandara hwomwanasikana wangu.” Ipapo vabereki vake vanofanira kuwarira nguo pamberi pavakuru veguta, <verse number="18" style="v"/>uye vakuru vachatora murume uyu vagomuranga. <verse number="19" style="v"/>Vachamuripisa mashekeri esirivha anosvika zana<note caller="+" style="f"><char style="fr" closed="false">22:19 </char><char style="ft" closed="false">kirogramu </char></note> vagopa kuna baba vomusikana, nokuti murume uyu apa zita rakaipa kumhandara yeIsraeri. Iye acharamba ari mukadzi wake; haafaniri kumuramba upenyu hwake hwose.</para>
  <para style="p">
    <verse number="20" style="v"/>Asi, kana mhaka iyi iri yechokwadi uye pasina chiratidzo choumhandara hwomusikana uyu, <verse number="21" style="v"/>anofanira kuuyiswa pamukova wemba yababa vake uye ipapo varume veguta vagomutaka namabwe afe. Akaita chinhu chinonyadzisa muIsraeri nokuda kwokupata kwake paaiva achiri mumba mababa vake. Munofanira kubvisa chakaipa pakati penyu.</para>
  <para style="p">
    <verse number="22" style="v"/>Kana murume akawanikwa akavata nomukadzi akawanikwa nomumwe murume, vose vari vaviri murume nomukadzi waakavata naye vanofanira kufa. Munofanira kubvisa chakaipa muIsraeri.</para>
  <para style="p">
    <verse number="23" style="v"/>Kana murume akasangana muguta nemhandara yakapiwa nduma kuti iwanikwe nomumwe murume uye akavata naye, <verse number="24" style="v"/>munofanira kutora vose vari vaviri mugoenda navo pasuo reguta mugovataka namabwe vafe, musikana nokuda kwokuti akanga ari muguta akasaridza mhere kuti anunurwe, uye murume uyu nokuda kwokuti akakanganisa mukadzi womumwe murume. Munofanira kubvisa chakaipa pakati penyu.</para>
  <para style="p">
    <verse number="25" style="v"/>Asi kana murume akasangana nomusikana kunze kusango akamumanikidza kuvata naye, uye achinge akapiwa nduma yokuzowanikwa, murume aita izvi ndiye anofanira kufa chete. <verse number="26" style="v"/>Musaita chinhu kumusikana wacho; haana kuita chivi chinofanira rufu. Mhaka iyi yakafanana neyomunhu anorwisa uye agouraya muvakidzani wake. <verse number="27" style="v"/>Nokuti murume uyu akawana musikana uyu kunze musango, uye kunyange musikana uyu akaita mhiko akaridza mhere, pakanga pasina aigona kumununura.</para>
  <para style="p">
    <verse number="28" style="v"/>Kana murume akasangana nomusikana asina kupiwa nduma yokuwanikwa akamumanikidza kuvata naye uye vakawanikidzwa, <verse number="29" style="v"/>acharipa baba vomusikana uyu mashekeri makumi mashanu<note caller="+" style="f"><char style="fr" closed="false">22:29 </char><char style="ft" closed="false">0.6 yekirogiramu </char></note> esirivha. Anofanira kuwana musikana wacho, nokuti amukanganisa. Haafaniri kumuramba mazuva ose oupenyu hwake.</para>
  <para style="p">
    <verse number="30" style="v"/>Murume haafaniri kuwana mukadzi wababa vake; haafaniri kuzvidza nhoo yababa vake.</para>
  <chapter number="23" style="c"/>
  <para style="s1">Kudziviswa Kusvika paUngano</para>
  <para style="p">
    <verse number="1" style="v"/>Hapana murume akakuvadzwa manhu ake kana kubviswa nhengo yake achapinda paungano yaJehovha.</para>
  <para style="p">
    <verse number="2" style="v"/>Hapana munhu akaberekwa noupombwe, kana vana vake, anofanira kupinda paungano yaJehovha, kusvikira kuchizvarwa chegumi.</para>
  <para style="p">
    <verse number="3" style="v"/>Hapana muAmoni kana muMoabhu, kana munhu upi worudzi rwake anofanira kupinda paungano yaJehovha, kusvikira kuchizvarwa chegumi. <verse number="4" style="v"/>Nokuti havana kuuya kuzokuchingamidzai nechingwa nemvura parwendo rwenyu pamakabuda kubva muIjipiti, uye vakaripa Bharamu mwanakomana waBheori wePetori muAramu Naharaimu kuti akutukei. <verse number="5" style="v"/>Asi, Jehovha Mwari wenyu haana kuteerera Bharamu asi akashandura kutuka akakuropafadzai, nokuti Jehovha Mwari wenyu anokudai. <verse number="6" style="v"/>Usatsvaka rugare kana ushamwari navo mazuva ose oupenyu hwako!</para>
  <para style="p">
    <verse number="7" style="v"/>Haufaniri kusema muEdhomu, nokuti ihama yako. Usasema muIjipita nokuti wakagara somutorwa munyika yake. <verse number="8" style="v"/>Rudzi rwechitatu rwavana vake runogona harwo kupinda paungano yaJehovha.</para>
  <para style="s1">Kusachena muMusasa</para>
  <para style="p">
    <verse number="9" style="v"/>Kana muchinge maungana kuti murwe navavengi venyu, zvichengetedzei kubva pazvinhu zvose zvakaipa. <verse number="10" style="v"/>Kana mumwe wavarume venyu asina kuchena nokuda kwokuti akazvirotera usiku, anofanira kubuda kunze kwomusasa agareko. <verse number="11" style="v"/>Asi kana ava madekwana anofanira kuzvigeza, uye pakuvira kwezuva ngaapinde zvake mumusasa.</para>
  <para style="p">
    <verse number="12" style="v"/>Munofanira kuva nenzvimbo kunze kwomusasa kwamunofanira kuenda muchinozvibatsira. <verse number="13" style="v"/>Sezvo panhumbi dzenyu dzokurwa nadzo paine zvokucheresa, zvino kana uchinge wapedza kuzvibatsira, unofanira kufushira gomba rawazvibatsira. <verse number="14" style="v"/>Nokuti Jehovha Mwari wako anofamba-famba pamusasa wenyu achikuchengetedzai nokukurwirai kubva kuvavengi venyu. Musasa wenyu unofanira kuva mutsvene, kuitira kuti arege kuona zvisakarurama pakati penyu uye akazokufuratirai.</para>
  <para style="s1">Mimwe Mirayiro</para>
  <para style="p">
    <verse number="15" style="v"/>Kana muranda atizira kwauri, usamudzosera kuna tenzi wake. <verse number="16" style="v"/>Murege agare pakati penyu paanoda hake uye muguta ripi raachasarudza. Usamumanikidza.</para>
  <para style="p">
    <verse number="17" style="v"/>Hakuna muIsraeri, murume kana mukadzi achava mhombwe. <verse number="18" style="v"/>Hamufaniri kuuya nomubayiro wechifeve kana wemhombwe mumba maJehovha Mwari wenyu kuti mupike nawo. Nokuti zvose izvi zviri zviviri zvinonyangadza Jehovha Mwari wenyu.</para>
  <para style="p">
    <verse number="19" style="v"/>Usaripisa hama yako mhindu, ingava yemari kana zvokudya kana chinhu chipi zvacho chaungawane mhindu kubva pachiri. <verse number="20" style="v"/>Ungaripisa zvako mutorwa mhindu, asi kwete hama yako muIsraeri, kuitira kuti Jehovha Mwari wako akuropafadze pane zvose zvaungabate noruoko rwako munyika yauri kupinda kuti ive yenyu.</para>
  <para style="p">
    <verse number="21" style="v"/>Kana ukaita mhiko pamberi paJehovha Mwari wako, usanonoka kuiripa, nokuti Jehovha Mwari wako zvirokwazvo achaibvunza kwauri uye uchava nemhosva yechivi. <verse number="22" style="v"/>Asi kana ukarega kuita mhiko, haungavi nemhosva. <verse number="23" style="v"/>Uchenjerere kuti uite zvose zvaunotaura nomuromo wako, nokuti wakaita mhiko nokuda kwako kuna Jehovha Mwari wako nomuromo wako.</para>
  <para style="p">
    <verse number="24" style="v"/>Kana ukapinda mumunda womuzambiringa womuvakidzani wako, ungadya mazambiringa ose aunoda asi haufaniri kuisa mamwe mudengu rako. <verse number="25" style="v"/>Kana ukapinda mumunda wezviyo womuvakidzani wako, ungavhuna hako hura noruoko rwako, asi haufaniri kucheka zviyo zvake nejeko.</para>
  <chapter number="24" style="c"/>
  <para style="p">
    <verse number="1" style="v"/>Kana murume akawana mukadzi akasafadzwa naye nokuti awana chinhu chisina kufanira paari, akamupa rugwaro rwokumuramba, uye akamudzinga kubva mumba make, <verse number="2" style="v"/>uye kana mushure mokunge abva mumba make akandowanikwa nomumwe murume, <verse number="3" style="v"/>uye murume wake wechipiri akasamufarira, akamupa rugwaro rwokumuramba, uye akamudzinga kubva mumba make, kana kuti murume uyu akafa, <verse number="4" style="v"/>ipapo murume wake wokutanga, akambomuramba, haabvumirwi kumuwana zvakare mushure mokunge asvibiswa. Izvozvo zvinonyangadza pamberi paJehovha. Musauyisa chivi pamusoro penyika yamuri kupiwa naJehovha Mwari wenyu senhaka.</para>
  <para style="p">
    <verse number="5" style="v"/>Kana murume achangobva kuwana, haafaniri kuendeswa kuhondo kana kupiwa rimwe basa zvaro rokuita. Kwegore rimwe chete anofanira kusununguka kuti agare pamba agofadza mukadzi wake waakawana.</para>
  <para style="p">
    <verse number="6" style="v"/>Usatora guyo kana huyo sorubatso rwechikwereti, nokuti unenge watora zvinoraramisa munhu sorubatso.</para>
  <para style="p">
    <verse number="7" style="v"/>Kana munhu akawanikwa achitapa hama yake yomuIsraeri uye achimubata senhapwa kana kumutengesa, nyakubata munhu anofanira kufa. Munofanira kubvisa chakaipa pakati penyu.</para>
  <para style="p">
    <verse number="8" style="v"/>Muchenjere kwazvo pachirwere chamaperembudzi kuti muite chaizvoizvo zvamakarayirwa navaprista vanova vaRevhi. Munofanira kuchenjerera kutevera zvandakavarayira. <verse number="9" style="v"/>Murangarire zvakaitwa naJehovha Mwari wenyu kuna Miriamu panzira mushure mokunge mabuda muIjipiti.</para>
  <para style="p">
    <verse number="10" style="v"/>Kana ukakweretesa chinhu chipi zvacho kumuvakidzani wako, usapinda mumba momuvakidzani wako kundotora zvaari kukupa sorubatso. <verse number="11" style="v"/>Gara panze urege munhu wauri kupa chikwereti akuvigire rubatso. <verse number="12" style="v"/>Kana munhu uyu ari murombo, usaende kundovata une rubatso rwake. <verse number="13" style="v"/>Dzosera jasi rake kwaari pakuvira kwezuva kuti agovata mariri. Ipapo achakutenda, uye zvigoonekwa sokuita kwakarurama pamberi paJehovha Mwari wako.</para>
  <para style="p">
    <verse number="14" style="v"/>Usamanikidza mushandi wako kana ari murombo kana munhu anoshayiwa, hazvinei kuti ihama yako muIsraeri kana kuti mutorwa anogara mune rimwe ramaguta enyu. <verse number="15" style="v"/>Mupe mubayiro wake zuva risati ravira, nokuti iye murombo akatotarirawo pamugove wake. Nokuti angazochema kuna Jehovha pamusoro pako, uye uchazova nemhosva yokutadza.</para>
  <para style="p">
    <verse number="16" style="v"/>Madzibaba haafaniri kuurayiwa nokuda kwevana vavo, kana vana kuurayiwa nokuda kwamadzibaba avo; mumwe nomumwe achafira chivi chake.</para>
  <para style="p">
    <verse number="17" style="v"/>Usarega kururamisira mutorwa kana nherera, uye usatora nguo yechirikadzi sorubatso. <verse number="18" style="v"/>Murangarire kuti maimbova varanda muIjipiti uye Jehovha Mwari wenyu akakudzikinurai kubva ikoko. Ndokusaka ndichikurayirai kuti muite izvi.</para>
  <para style="p">
    <verse number="19" style="v"/>Kana uchikohwa munda wako ukakanganwa chisote, usachidzokera kundochitora. Chisiyire mutorwa, nherera kana chirikadzi, kuitira kuti Jehovha Mwari wako agokuropafadza mumabasa ose amaoko ako. <verse number="20" style="v"/>Kana wazunza miti yako yamaorivhi, usandozunzazve rwechipiri. Siyira asara kumutorwa, nherera nechirikadzi. <verse number="21" style="v"/>Kana uchikohwa mazambiringa mumunda wako womuzambiringa, usadzokorora kukohwa. Siyira zvinosara kumutorwa, nherera nechirikadzi. <verse number="22" style="v"/>Murangarire kuti maiva varanda muIjipiti. Ndokusaka ndichikurayirai kuti muite izvi.</para>
  <chapter number="25" style="c"/>
  <para style="p">
    <verse number="1" style="v"/>Kana vanhu vane gakava, vanofanira kuenda kudare uye vatongi vachatonga nyaya iyi, vachiruramisira asina mhosva nokupa mhosva uyo akatadza. <verse number="2" style="v"/>Kana munhu ane mhosva achifanira kurohwa, mutongi anofanira kumuti arare pasi agoita kuti arohwe pamberi pake neshamhu dzakafanira mhosva yake. <verse number="3" style="v"/>Asi haafaniri kupiwa shamhu dzinodarika makumi mana. Kana akarohwa zvakapfurikidza mwero, hama yako inenge yazvidzwa pamberi pako.</para>
  <para style="p">
    <verse number="4" style="v"/>Usasunga muromo wenzombe kana ichipura zviyo.</para>
  <para style="p">
    <verse number="5" style="v"/>Kana hama dzichigara pamwe chete mumwe wavo akafa asina mwanakomana, chirikadzi yake haifaniri kuwanikwa kunze kwemhuri. Hama yomurume wake inofanira kumutora nokumuwana uye agoita zvinofanira kuitwa nehama yomurume wake kwaari. <verse number="6" style="v"/>Mwanakomana wokutanga waachabereka anofanira kutora zita rehama yake yakafa kuitira kuti zita rake rirege kudzimwa muIsraeri.</para>
  <para style="p">
    <verse number="7" style="v"/>Asi, kana munhu asingadi kuwana mukadzi wehama yake, mukadzi achaenda kuvakuru pasuo reguta agoti, “Hama yomurume wangu yaramba kumutsa zita romukoma wake muIsraeri. Haadi kuita zvinofanira kuitwa nehama yomurume kwandiri.” <verse number="8" style="v"/>Ipapo vakuru veguta romurume uyu vanofanira kumudana vataure naye. Kana akaramba achiti, “Handidi zvangu kumuwana,” <verse number="9" style="v"/>chirikadzi yehama yake inofanira kuenda kwaari pamberi pavakuru, agomubvisa imwe yeshangu dzake, uye agomusvipira mate kumeso achiti, “Izvi ndizvo zvinoitwa kumurume anoramba kuvaka imba yomukoma wake.” <verse number="10" style="v"/>Imba yomurume uyu ichazivikanwa muIsraeri nezita rokuti Imba yoMurume Akabviswa Shangu Yake.</para>
  <para style="p">
    <verse number="11" style="v"/>Kana varume vaviri vachirwa ipapo mukadzi womumwe wavo akauya kuzonunura murume wake pane anomurwisa, uye akaswedera akabata murume uya nhengo dzake, <verse number="12" style="v"/>munofanira kugura ruoko rwake. Musamunzwira tsitsi.</para>
  <para style="p">
    <verse number="13" style="v"/>Usava nezviyereso zviviri zvisina kuenzana muhomwe yako, chimwe chinorema, chimwe chakareruka. <verse number="14" style="v"/>Usava nezvipimiso zviviri zvakasiyana mumba mako, chimwe chikuru, chimwe chiduku. <verse number="15" style="v"/>Unofanira kuva nezviereso nezvipimiso zvakanaka uye zvechokwadi kuitira kuti ugorarama mazuva mazhinji munyika yauri kupiwa naJehovha Mwari wako. <verse number="16" style="v"/>Nokuti Jehovha Mwari wako anonyangadzwa nomunhu anoita zvinhu izvi, munhu upi zvake, anoita zvinhu nokusatendeka.</para>
  <para style="p">
    <verse number="17" style="v"/>Murangarire zvamakaitirwa navaAmareki parwendo rwenyu pamakabuda kubva muIjipiti. <verse number="18" style="v"/>Pamakanga maziya uye maneta, vakasangana nemi parwendo rwenyu vakauraya vose vakanga vachisaririra shure; vakanga vasingatyi Mwari. <verse number="19" style="v"/>Kana Jehovha Mwari wenyu akupai zvose kubva kuvavengi vakakupoteredzai munyika yaari kukupai kuti ive yenyu senhaka, munofanira kudzima kurangarirwa kwaAmareki kubva pasi pedenga. Musazokanganwa!</para>
  <chapter number="26" style="c"/>
  <para style="s1">Zvibereko Zvokutanga neZvegumi</para>
  <para style="p">
    <verse number="1" style="v"/>Kana uchinge wapinda munyika yauri kupiwa naJehovha Mwari wako senhaka uye kana uchinge waitora wava kugara mairi, <verse number="2" style="v"/>utore zvimwe zvezvibereko zvose zvokutanga zvauchakohwa kubva pavhu renyika yauri kupiwa naJehovha Mwari wako ugozviisa mudengu. Ipapo ugoenda kunzvimbo iyo Jehovha Mwari wako achasarudza kuti Zita rake rigarepo, <verse number="3" style="v"/>uye ugoti kumuprista ari kushumira panguva iyoyo, “Ndinozvireva nhasi pamberi paJehovha Mwari wako kuti ndasvika munyika yakapikirwa madzitateguru edu naJehovha kuti achatipa.” <verse number="4" style="v"/>Muprista anofanira kutora dengu kubva mumaoko ako agoriisa pasi pamberi pearitari yaJehovha Mwari wake. <verse number="5" style="v"/>Ipapo uchataura pamberi paJehovha Mwari wako, uchiti, “Baba vangu vakanga vari muAramu mufambi, vakadzika vakaenda kuIjipiti navanhu vashoma uye vakagarako vakazova rudzi rukuru, rune simba uye runa vanhu vazhinji. <verse number="6" style="v"/>Asi vaIjipita vakatiitira zvakaipa, vakatitambudza, vachitibatisa basa rinorema. <verse number="7" style="v"/>Ipapo takadana kuna Jehovha, iye Mwari wamadzibaba edu, uye Jehovha akanzwa inzwi redu akaona kutambudzika kwedu, kushandiswa nokumanikidzwa kwedu. <verse number="8" style="v"/>Saka Jehovha akatibudisa muIjipiti nechanza chine simba uye noruoko rwakatambanudzwa, nezvinotyisa, nezviratidzo uye nezvishamiso. <verse number="9" style="v"/>Akatiuyisa panzvimbo ino akatipa nyika ino, nyika inoyerera mukaka nouchi. <verse number="10" style="v"/>Zvino ndauya nezvibereko zvokutanga zvevhu ramakandipa imi, iyemi Jehovha.” Uise dengu pamberi paJehovha Mwari wako uye ugopfugama pamberi pake. <verse number="11" style="v"/>Uye iwe navaRevhi, navatorwa vari pakati penyu muchafara mune zvose zvakanaka zvawakaitirwa naJehovha Mwari wako, iwe nemhuri yako.</para>
  <para style="p">
    <verse number="12" style="v"/>Kana uchinge wapedza kutsaura chegumi chezvose zvawakawana mugore rechitatu, gore rechegumi, uchachipa kuvaRevhi, nokumutorwa, nokunherera uye nokuchirikadzi, kuitira kuti vagodya vachiguta mumaguta enyu. <verse number="13" style="v"/>Ipapo ugoti kuna Jehovha Mwari wako, “Ndabvisa mugove mutsvene paimba yangu uye ndaupa kumuRevhi, nokumutorwa, nokunherera uye nokuchirikadzi, maererano nezvose zvamakarayira. Handina kutsauka kubva pamirayiro yenyu kana kukanganwa kunyange mumwe chete zvawo. <verse number="14" style="v"/>Handina kudya kana chikamu zvacho chomugove mutsvene panguva yandaiva pakuchema, kana kubvisa chikamu chawo panguva yandaiva ndisina kunatswa, kana kupa chikamu chawo kuvakafa. Ndakateerera Jehovha Mwari wangu; ndaita zvose zvamakandirayira. <verse number="15" style="v"/>Tarirai muri kudenga, panzvimbo yougaro hwenyu tsvene, mugoropafadza vanhu venyu Israeri uye nenyika yamakatipa sezvamakavimbisa nemhiko kumadzitateguru edu, nyika inoyerera mukaka nouchi.”</para>
  <para style="s1">Kutevera Mirayiro yaJehovha</para>
  <para style="p">
    <verse number="16" style="v"/>Jehovha Mwari wenyu anokurayirai nhasi kuti muteerere mitemo nemirayiro iyi; muchenjerere kuichengeta nomwoyo wenyu wose uye nomweya wenyu wose. <verse number="17" style="v"/>Mareva nhasi kuti Jehovha ndiye Mwari wenyu uye kuti muchafamba munzira dzake, uye kuti muchamuteerera. <verse number="18" style="v"/>Uye Jehovha azvireva nhasi kuti imi muri vanhu vake, pfuma yake inokosha sezvaakavimbisa, uye kuti imi muchachengeta mirayiro yake. <verse number="19" style="v"/>Ati achakukurisai kwazvo kupfuura ndudzi dzose dzaakaita pakurumbidzwa, napamukurumbira napakukudzwa kuti muve rudzi rutsvene kuna Jehovha Mwari wenyu, sezvaakavimbisa.</para>
  <chapter number="27" style="c"/>
  <para style="s1">Aritari paGomo reEbhari</para>
  <para style="p">
    <verse number="1" style="v"/>Zvino Mozisi navakuru veIsraeri vakarayira vanhu vachiti, “Chengetai mirayiro iyi yose yandinokupai nhasi. <verse number="2" style="v"/>Kana muchinge mayambuka Jorodhani muchipinda munyika yamuri kupiwa naJehovha Mwari wenyu, munofanira kumisa mabwe makuru mugoapenda nesuko. <verse number="3" style="v"/>Mugonyora pamusoro pawo mashoko ose nomurayiro uyu kana muchinge mayambuka mhiri kuti mupinde munyika yamuri kupiwa naJehovha Mwari wenyu, nyika inoyerera mukaka nouchi, sezvamakavimbiswa naJehovha, iye Mwari wamadzibaba enyu. <verse number="4" style="v"/>Zvino kana muchinge mayambuka Jorodhani, misai mabwe aya paGomo reEbhari, sezvandakurayirai nhasi, mugoapenda nesuko. <verse number="5" style="v"/>Muvake aritari yaJehovha Mwari wenyu ipapo, aritari yamabwe. Musashandisa simbi pakumisa mabwe aya. <verse number="6" style="v"/>Muvake aritari yaJehovha Mwari wenyu namabwe asina kuvezwa uye mugobayirapo kuna Jehovha Mwari wenyu zvipiriso zvinopiswa. <verse number="7" style="v"/>Mubayire zvipiriso zvokuwadzana ipapo, muzvidye muchipembera pamberi paJehovha Mwari wenyu. <verse number="8" style="v"/>Uye munofanira kunyora mashoko aya ose omurayiro pamabwe amakamisa aya zvinonyatsoonekwa.”</para>
  <para style="s1">Kutukwa kuchadanidzirwa paGomo reEbhari</para>
  <para style="p">
    <verse number="9" style="v"/>Ipapo Mozisi navaprista vanova vaRevhi, vakataura kuvaIsraeri vose vakati, “Nyararai imi Israeri, uye muteerere! Iye zvino mava rudzi rwaJehovha Mwari wenyu. <verse number="10" style="v"/>Naizvozvo teererai Jehovha Mwari wenyu uye mugotevera mirayiro nemitemo yandinokupai nhasi.”</para>
  <para style="p">
    <verse number="11" style="v"/>Pazuva rimwe chetero Mozisi akarayira vanhu achiti:</para>
  <para style="p">
    <verse number="12" style="v"/>Kana muchinge mayambuka Jorodhani, aya ndiwo marudzi anofanira kundomira pamusoro peGomo reGerizimu kuti varopafadze vanhu: Simeoni, Revhi, Judha, Isakari, Josefa naBhenjamini. <verse number="13" style="v"/>Uye marudzi aya ndiwo achamira paGomo reEbhari kuti vadanidzire kutuka: Rubheni, Gadhi, Asheri, Zebhuruni, Dhani, naNafutari.</para>
  <para style="p">
    <verse number="14" style="v"/>VaRevhi vachataura kuvanhu vose veIsraeri nenzwi guru vachiti:</para>
  <para style="pm">
    <verse number="15" style="v"/>“Ngaatukwe munhu anoita chifananidzo chakavezwa kana chakaumbwa, chinhu chinonyangadza Jehovha, basa ramaoko emhizha, uye agochimisa pakavanzwa.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="16" style="v"/>“Ngaatukwe munhu anozvidza baba kana mai vake.”</para>
  <para style="pmr">Ipapo vanhu vose vachati, “Ameni.”</para>
  <para style="pm">
    <verse number="17" style="v"/>“Ngaatukwe munhu anoshandura muganhu womuvakidzani wake.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="18" style="v"/>“Ngaatukwe munhu anotsausa bofu panzira.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="19" style="v"/>“Ngaatukwe munhu anorega kururamisira mutorwa, nherera kana chirikadzi.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="20" style="v"/>“Ngaatukwe munhu anovata nomukadzi wababa vake, nokuti azvidza nhoo yababa vake.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="21" style="v"/>“Ngaatukwe munhu anovata nemhuka ipi zvayo.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="22" style="v"/>“Ngaatukwe munhu anovata nehanzvadzi yake, mwanasikana wababa vake, kana mwanasikana wamai vake.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="23" style="v"/>“Ngaatukwe munhu anovata namai vomukadzi wake.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="24" style="v"/>“Ngaatukwe munhu anouraya muvakidzani pakavanda.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="25" style="v"/>“Ngaatukwe munhu anogamuchira fufuro kuti auraye munhu asina mhosva.”</para>
  <para style="pmr">Ipapo vanhu vose vachati, “Ameni!”</para>
  <para style="pm">
    <verse number="26" style="v"/>“Ngaatukwe munhu asingasimbisi mashoko omurayiro uyu nokuaita.”</para>
  <para style="pmr">Ipapo vanhu vose vachati, “Ameni!”</para>
  <chapter number="28" style="c"/>
  <para style="s1">Maropafadzo oKuteerera</para>
  <para style="p">
    <verse number="1" style="v"/>Kana muchiteerera zvakanaka Jehovha Mwari wenyu nokuchenjerera kutevera mirayiro yake yose yandinokupai nhasi, Jehovha Mwari wenyu achakuisai pamusoro-soro pendudzi dzose dzapanyika. <verse number="2" style="v"/>Maropafadzo aya ose achauya pamusoro penyu uye achava nemi kana muchiteerera Jehovha Mwari:</para>
  <para style="pm">
    <verse number="3" style="v"/>Ucharopafadzwa muguta uye ucharopafadzwa mumunda.</para>
  <para style="pm">
    <verse number="4" style="v"/>Zvibereko zvomuviri wako zvicharopafadzwa, uye zvibereko zvevhu rako nezvibereko zvemombe dzako, mhuru dzemhou dzako uye namakwayana amakwai ako.</para>
  <para style="pm">
    <verse number="5" style="v"/>Dengu rako nomudziyo waunokanyira chingwa zvicharopafadzwa.</para>
  <para style="pm">
    <verse number="6" style="v"/>Ucharopafadzwa kana uchipinda uye ucharopafadzwa kana uchibuda.</para>
  <para style="p">
    <verse number="7" style="v"/>Jehovha achaita kuti vavengi vako, vanokumukira kuti vakurwise, vakundwe pamberi pako. Vachauya kwauri nenzira imwe chete asi vagotiza vachibva kwauri nenzira nomwe.</para>
  <para style="p">
    <verse number="8" style="v"/>Jehovha achakutumira kuropafadzwa pamatura ako uye nepane zvose zvauchabata namaoko ako. Jehovha Mwari wako achakuropafadza munyika yaari kukupa.</para>
  <para style="p">
    <verse number="9" style="v"/>Jehovha achakusimbisai sorudzi rwake rutsvene, sezvaakakuvimbisai nemhiko, kana mukachengeta mirayiro yaJehovha Mwari wenyu uye mukafamba munzira dzake. <verse number="10" style="v"/>Ipapo marudzi ose ari panyika achazviona kuti munodanwa nezita raJehovha, uye vachakutyai. <verse number="11" style="v"/>Jehovha achakupa pfuma zhinji, muzvibereko zvomuviri wako, zvibereko zvezvipfuwo zvako uye nezvirimwa zvevhu rako, munyika yaakapikira kumadzitateguru ako kuti achakupa.</para>
  <para style="p">
    <verse number="12" style="v"/>Jehovha achazarura matenga, matura ake epfuma zhinji, kuti atumire mvura panyika yako nenguva uye acharopafadza mabasa ose amaoko ako. Iwe uchakweretesa ndudzi zhinji asi iwe haungakwereti. <verse number="13" style="v"/>Jehovha achakuita musoro, kwete muswe. Kana ukanyatsoteerera kumirayiro yaJehovha Mwari wako yandinokupa nhasi uye ukachenjerera kuitevera, ucharamba uri pamusoro chete, haungavi pasi. <verse number="14" style="v"/>Usatsauka kubva pane mumwe wemirayiro yandinokupa nhasi, kutsaukira kurudyi kana kuruboshwe, uchitevera vamwe vamwari kuti uvashumire.</para>
  <para style="s1">Kutukwa nokuda kwokusateerera</para>
  <para style="p">
    <verse number="15" style="v"/>Asi, kana usingateereri Jehovha Mwari wako uye usingachenjereri kutevera mirayiro yake yose nemitemo yandinokupa nhasi, kutukwa kwose uku kuchava pamusoro pako, uchakundwa nako:</para>
  <para style="pm">
    <verse number="16" style="v"/>Uchatukwa muguta uye uchatukwa mumunda.</para>
  <para style="pm">
    <verse number="17" style="v"/>Dengu rako nomudziyo wako wokukanyira chingwa zvichatukwa.</para>
  <para style="pm">
    <verse number="18" style="v"/>Chibereko chomuviri wako chichatukwa, uye zvirimwa zvevhu rako, nemhuru dzemhou dzako namakwayana amakwai ako.</para>
  <para style="pm">
    <verse number="19" style="v"/>Uchatukwa kana uchipinda uye uchatukwa kana uchibuda.</para>
  <para style="p">
    <verse number="20" style="v"/>Jehovha achatuma kutukwa pamusoro pako, nokunyonganiswa uye nokurangwa pazvinhu zvose zvaunobata namaoko ako, kusvikira waparadzwa uye kusvikira waparara nokukurumidza nokuda kwezvakaipa zvawakaita zvokumuramba. <verse number="21" style="v"/>Jehovha achakurova nedenda nezvirwere kusvikira akuparadza kubva panyika yauri kupinda kuti uitore. <verse number="22" style="v"/>Jehovha achakurova nechirwere chinoondesa, nefivha nokupisa kwomuviri, nokupisa kukuru, nokusanaya kwemvura nenyunje, nokuvhuvha, uye zvichakutevera kusvikira waparara. <verse number="23" style="v"/>Denga riri pamusoro pako richaita sendarira, nenyika iri pasi pako sedare. <verse number="24" style="v"/>Jehovha achashandura mvura yenyika yako ikava guruva nemhukuta; richanaya kubva kudenga kusvikira waparadzwa.</para>
  <para style="p">
    <verse number="25" style="v"/>Jehovha achaita kuti mukundwe navavengi venyu. Muchauya nenzira imwe chete kuzorwa navo asi mugotiza pamberi pavo nenzira nomwe, uye muchava chinhu chinotyisa kumarudzi ose apanyika. <verse number="26" style="v"/>Zvitunha zvenyu zvichava zvokudya zveshiri dzedenga nezvikara zvenyika, uye hapana achazvidzinga. <verse number="27" style="v"/>Jehovha achakurovai namamota eIjipiti uye namaronda, nemhezi nokuswinya zvicharamba kupora. <verse number="28" style="v"/>Jehovha achakurovai nokupenga, upofu nokunyonganiswa kwepfungwa. <verse number="29" style="v"/>Panguva yamasikati uchatsvanzvadzira sebofu murima. Haungabudiriri pane zvose zvauchaita; zuva nezuva uchamanikidzwa uye uchabirwa pasina anokununura.</para>
  <para style="p">
    <verse number="30" style="v"/>Uchatsidzirana nomukadzi kuti umuwane, asi mumwe murume achamuwana agovata naye. Uchavaka imba asi haungagarimo. Uchasima munda womuzambiringa asi haungatongotangi kana kudya michero yawo. <verse number="31" style="v"/>Nzombe yako ichaurayiwa pamberi pako, asi haungadyi nyama yacho. Mbongoro yako ichatorwa nechisimba kubva kwauri uye haizodzorerwi. Makwai ako achapiwa kuvavengi vako, uye hapana achaanunura. <verse number="32" style="v"/>Vanakomana vako navanasikana vako vachapiwa kuno rumwe rudzi, uye meso ako achaneta nokuvatsvaka zuva nezuva, usisina kana simba rokusimudza ruoko. <verse number="33" style="v"/>Rudzi rwausingazivi ruchadya zvibereko zvevhu rako nesimba rako, uye uchava nokumanikidzwa kuno utsinye mazuva ose. <verse number="34" style="v"/>Zvauchaona zvichakupengesa. <verse number="35" style="v"/>Jehovha achakurova mumabvi nomumakumbo namamota anorwadza asingarapiki, achibva pasi petsoka dzako kusvikira pamusoro pomusoro wako.</para>
  <para style="p">
    <verse number="36" style="v"/>Jehovha achakudzingirai, imi namambo wamakagadza kuti akutongei, kunyika yamusingazivi imi kana madzibaba enyu, ikoko muchandonamata vamwe vamwari, vamwari vamatanda namabwe. <verse number="37" style="v"/>Muchava chinhu chinotyisa, chinhu chinotukwa uye chinozvidzwa kundudzi dzose kwamuchadzingirwa naJehovha.</para>
  <para style="p">
    <verse number="38" style="v"/>Uchadyara mbeu yakawanda mumunda mako asi uchakohwa zvishoma, nokuti zvichaparadzwa nemhashu. <verse number="39" style="v"/>Ucharima minda yemizambiringa ugoitimbira, asi haunganwi waini yacho kana kutanha mazambiringa acho, nokuti achadyiwa namakonye. <verse number="40" style="v"/>Muchava nemiti yemiorivhi munyika yenyu yose asi haungashandisi mafuta acho, nokuti miorivhi yako ichazuka. <verse number="41" style="v"/>Uchabereka vanakomana navanasikana asi haungavachengeti, nokuti vachaenda kuutapwa. <verse number="42" style="v"/>Miti yako yose nezvibereko zvevhu rako zvose zvichadyiwa nemhashu.</para>
  <para style="p">
    <verse number="43" style="v"/>Mutorwa anogara pakati penyu acharamba achibudirira kupfuura iwe, asi iwe ucharamba uchidzikira pasi pasi. <verse number="44" style="v"/>Achakukweretesa, asi iwe haungamukweretesi. Achava musoro asi iwe uchava muswe.</para>
  <para style="p">
    <verse number="45" style="v"/>Kutukwa kwose uku kuchauya pamusoro pako. Vachakutevera vagokubata kusvikira vakuparadza, nokuti hauna kuteerera Jehovha Mwari wako nokuchengeta mirayiro nemitemo yake yaakakupa. <verse number="46" style="v"/>Ivo vachava chiratidzo nechishamiso kwamuri uye nokuzvizvarwa zvenyu nokusingaperi. <verse number="47" style="v"/>Nokuti hamuna kushumira Jehovha Mwari wenyu nomufaro nokupembera panguva yokubudirira, <verse number="48" style="v"/>naizvozvo munzara nenyota, mukushama nomuurombo hwakaipisisa, muchashandira vavengi vakatumwa naJehovha kuzokurwisai. Achaisa joko resimbi pamutsipa wako kusvikira akuparadza.</para>
  <para style="p">
    <verse number="49" style="v"/>Jehovha achauyisa rudzi kubva kure kuzokurwisai, kubva kumigumo yenyika, segondo rinobhururuka, rudzi rune mutauro wamusinganzwisisi, <verse number="50" style="v"/>rudzi runotyisa kutarisa rusingakudzi vatana kana kunzwira tsitsi vaduku. <verse number="51" style="v"/>Vachaparadza zvibereko zvezvipfuwo zvenyu nezvirimwa zveminda yenyu kusvikira maparadzwa. Havangakusiyirei zviyo, waini itsva kana mafuta, kunyange mhuru dzemhou dzenyu kana makwayana amakwai enyu kusvikira maparadzwa. <verse number="52" style="v"/>Vachakomba maguta ose munyika yenyu yose kusvikira masvingo marefu amunovimba nawo awira pasi. Vachakomba maguta ose ari munyika yenyu yose yamuri kupiwa naJehovha Mwari wenyu.</para>
  <para style="p">
    <verse number="53" style="v"/>Nokuda kwokutambudzwa nomuvengi panguva yaachakukombai, muchadya zvibereko zvezvizvaro zvenyu, nyama yavanakomana navanasikana vamakapiwa naJehovha. <verse number="54" style="v"/>Kunyange munhu uya munyoro anonzwisisa pakati penyu haazovi netsitsi kuhama yake chaiyo kana kumukadzi wake waanoda kana kuvana vake vaanoda vapenyu, <verse number="55" style="v"/>uye haangapi kune mumwe wavo nyama yevana vake yaari kudya. Ndiyo yoga yaachange asarirwa nayo nokuda kwokutambudzwa kwamuchaitwa nomuvengi wenyu panguva yaachakomba maguta enyu ose. <verse number="56" style="v"/>Mukadzi ane unyoro uye anonzwisisa pakati penyu, ane unyoro nokunzwisisa zvokuti haangatsiki pasi norutsoka rwake pakati penyu, achava nomufungo wakaipa kumurume waanoda nokumwanakomana kana mwanasikana wake <verse number="57" style="v"/>achangobva kuzvarwa kubva muchizvaro chake uye nevana vaanobereka. Nokuti anenge achida kuzovadya pakavanzika panguva yokukombwa nokutambudzwa kwamuchaitwa nomuvengi wenyu muri mumaguta enyu.</para>
  <para style="p">
    <verse number="58" style="v"/>Kana mukasachenjerera kutevera mashoko ose omurayiro uyu, akanyorwa mubhuku iri, uye mukasatya zita iri rinobwinya uye rinotyisa, <verse number="59" style="v"/>Jehovha achatumira hosha dzinotyisa pamusoro penyu imi nezvizvarwa zvenyu, njodzi namatambudziko asingaperi, nezvirwere zvakaipisisa zvisingaperi. <verse number="60" style="v"/>Achauyisa hosha dzose dzokuIjipiti pamusoro penyu, idzo dzamunotya, uye dzichabatirira pamuri. <verse number="61" style="v"/>Jehovha achauyisawo pamusoro penyu zvirwere zvamarudzi ose nenjodzi dzisina kunyorwa muBhuku iri roMurayiro, kusvikira maparadzwa. <verse number="62" style="v"/>Imi maimbova makawanda senyeredzi dzokudenga muchasara mangova vashoma, nokuti hamuna kuteerera Jehovha Mwari wenyu. <verse number="63" style="v"/>Sezvazvakafadza Jehovha kuti imi mubudirire uye muwande, naizvozvo zvichamufadza kuti akuitirei zvakaipa uye akuparadzei. Muchadzurwa kubva munyika yamuri kupinda kuti ive yenyu.</para>
  <para style="p">
    <verse number="64" style="v"/>Jehovha achakuparadzirai pakati pendudzi, kubva kuno rumwe rutivi rwenyika kusvika kuno rumwe. Ikoko muchanamata vamwe vamwari, vamwari vamatanda namabwe, vamusina kumboziva imi kana madzibaba enyu. <verse number="65" style="v"/>Pakati pendudzi idzodzo haungawani zororo, kana nzvimbo yokuisa rutsoka rwako. Ikoko Jehovha achakupa kufunganya, meso akaneta nokutarisira uye nokuora mwoyo. <verse number="66" style="v"/>Uchararama upenyu hwako hwakarembera nguva dzose, wakazadzwa nokutya usiku namasikati, usina chokwadi pamusoro poupenyu hwako. <verse number="67" style="v"/>Mangwanani muchati, “Dai chete anga ari madekwana!” uye madekwana muchati, “Dai chete anga ari mangwanani!”—nokuda kwokutya kuchazadza mwoyo yenyu nokuda kwezvinhu zvamuchaona nameso enyu. <verse number="68" style="v"/>Jehovha achakudzoserai kuIjipiti muri muzvikepe parwendo rwandakati hamufaniri kuzoruonazve. Ikoko muchada kuzvitengesa kuvavengi venyu savarandarume kana varandakadzi, asi hapana angada kukutengai.</para>
  <chapter number="29" style="c"/>
  <para style="s1">Kuvandudzwa kweSungano</para>
  <para style="p">
    <verse number="1" style="v"/>Aya ndiwo mashoko esungano akarayirwa Mozisi naJehovha kuti aaite navana veIsraeri munyika yeMoabhu, kupamhidzira pamusoro pesungano yaakaita navo paHorebhi.</para>
  <para style="p">
    <verse number="2" style="v"/>Mozisi akadana vaIsraeri vose akati kwavari:</para>
  <para style="b"/>
  <para style="p">Meso enyu akaona zvose zvakaitwa naJehovha muIjipiti kuna Faro, namachinda ake ose uye nokunyika yake yose. <verse number="3" style="v"/>Nameso enyu chaiwo makaona miedzo iya mikuru, nezviratidzo nezvishamiso zviya zvikuru. <verse number="4" style="v"/>Asi kusvikira nanhasi Jehovha haana kukupai pfungwa dzokunzwisisa kana meso okuona kana nzeve dzokunzwa. <verse number="5" style="v"/>Pamakore makumi mana andakakutungamirirai nomurenje, nguo dzenyu hadzina kusakara, kunyange neshangu dzenyu dzamaiva makapfeka. <verse number="6" style="v"/>Hamuna kudya chingwa kana kunwa waini kana zvimwe zvinodhaka. Ndakaita izvi kuti muzive kuti ndini Jehovha Mwari wenyu.</para>
  <para style="p">
    <verse number="7" style="v"/>Pamakasvika panzvimbo ino, Sihoni mambo weHeshibhoni naOgi mambo weBhashani vakauya kuzotirwisa, asi takavakunda. <verse number="8" style="v"/>Takatora nyika yavo tikaipa kuvaRubheni, navaGadhi nokuhafu yorudzi rwaManase kuti ive nhaka yavo.</para>
  <para style="p">
    <verse number="9" style="v"/>Chenjerai kuti munyatsotevera mashoko esungano iyi kuitira kuti muzobudirira pazvinhu zvose zvamunoita. <verse number="10" style="v"/>Imi mose nhasi makamira pamberi paJehovha Mwari wenyu, vatungamiri venyu navarume vose veIsraeri, <verse number="11" style="v"/>pamwe chete navana venyu navakadzi venyu, navatorwa vanogara pamisasa yenyu vanokutemerai huni dzenyu uye vanokukuchererai mvura. <verse number="12" style="v"/>Makamira pano kuti muite sungano naJehovha Mwari wenyu, sungano iyo Jehovha ari kuita nemi nhasi achiisimbisa nemhiko, <verse number="13" style="v"/>kuti akusimbisei nhasi savanhu vake, kuti ave Mwari wenyu sezvaakavimbisa uye sezvaakapika kumadzibaba enyu, Abhurahama, naIsaka, naJakobho. <verse number="14" style="v"/>Ndiri kuita sungano iyi, nemhiko yacho, kwete nemi chete, <verse number="15" style="v"/>imi makamira nesu pano nhasi uno pamberi paJehovha Mwari wedu, asi navayawo vasiri pano nhasi.</para>
  <para style="p">
    <verse number="16" style="v"/>Imi pachenyu munoziva magariro atakaita muIjipiti uye namapfuuriro atakaita nomunyika dzatakafamba nemadziri parwendo kusvikira tasvika pano. <verse number="17" style="v"/>Makaona pakati padzo zvifananidzo nezviumbwa zvinonyangadza zvamatanda namabwe, zvesirivha negoridhe. <verse number="18" style="v"/>Muchenjerere kuti parege kuva nomurume kana mukadzi, mhuri kana rudzi pakati penyu nhasi vano mwoyo unotsauka kubva kuna Jehovha Mwari wenyu kuti vaende vachindonamata vamwari vendudzi idzodzo; chenjererai kuti pakati penyu parege kuva nomudzi unobereka muchetura unovava kudaro.</para>
  <para style="p">
    <verse number="19" style="v"/>Kana munhu akadaro akanzwa mashoko emhiko iyi, anozviropafadza uye naizvozvo agofunga kuti, “Ndichava norugare, kunyange ndikaramba ndichifamba nenzira yangu.” Izvi zvichauyisa njodzi panyika nyoro uye napanyika yakaoma. <verse number="20" style="v"/>Jehovha haazombodi kumukanganwira; hasha dzake neshungu dzake zvichapisa pamusoro pomunhu uyo. Kutukwa kwose kwakanyorwa mubhuku iri kuchawira pamusoro pake, uye Jehovha achadzima zita rake kubva pasi pedenga. <verse number="21" style="v"/>Jehovha achamutsaura iye ari oga kubva pamarudzi ose eIsraeri kuti amuise panjodzi, maererano nokutukwa kwose kwakanyorwa mubhuku iri romurayiro.</para>
  <para style="p">
    <verse number="22" style="v"/>Vana venyu, ivo zvizvarwa zvichazokuteverai uye navatorwa vachauya kubva kunyika dziri kure pavachazoona matambudziko achawira nyika uye nezvirwere zvaicharohwa nazvo naJehovha. <verse number="23" style="v"/>Nyika yose inenge ichitsva nokuparadzwa nomunyu nesafuri, pasina zvakadyarwa, pasina zvinomeramo, pasina uswa nemiti zvinokuramo. Zvichaita sokuparadzwa kweSodhomu neGomora kana kuparadzwa kweAdhama neZebhoimi, idzo Jehovha akaparadza mukutsamwa kwake kunotyisa. <verse number="24" style="v"/>Ndudzi dzose dzichabvunza dzichiti, “Ko, sei Jehovha akaita izvi kunyika iyi. Sei akatsamwa zvinotyisa kudai?”</para>
  <para style="p">
    <verse number="25" style="v"/>Zvino mhinduro yacho ichava yokuti, “Nemhaka yokuti vanhu vake vakasiya sungano yaJehovha, iye Mwari wamadzibaba avo, sungano yaakaita navo paakavabudisa kubva muIjipiti. <verse number="26" style="v"/>Vakabva vakaenda vakandonamata vamwe vamwari uye vakavapfugamira, vamwari vavakanga vasingazivi, vamwari vaakanga asina kuvapa. <verse number="27" style="v"/>Naizvozvo kutsamwa kwaJehovha kwakapisa pamusoro penyika iyi, zvokuti akauyisa pamusoro payo kutukwa kwose kwakanyorwa mubhuku iri. <verse number="28" style="v"/>Mukutsamwa kunotyisa nehasha huru Jehovha akavadzura kubva munyika yavo akavarasira kune imwe nyika sezvazvakaita iye zvino.”</para>
  <para style="p">
    <verse number="29" style="v"/>Zvinhu zvakavanzika ndezvaJehovha Mwari wedu, asi zvinhu zvakaratidzwa ndezvedu isu navana vedu nokusingaperi, kuti tigotevera mashoko ose omurayiro uyu.</para>
  <chapter number="30" style="c"/>
  <para style="s1">Kubudirira mushure mokudzokera kuna Jehovha</para>
  <para style="p">
    <verse number="1" style="v"/>Kana kuropafadzwa nokutukwa uku kwose kwandaisa pamberi penyu kwakuwirai uye mazviisa pamwoyo kwose kwamunoparadzirwa naJehovha Mwari wenyu pakati pendudzi, <verse number="2" style="v"/>uye kana iwe navana vako ukadzokera kuna Jehovha Mwari wako ukamutereera nomwoyo wako wose nomweya wako wose maererano nezvose zvandakurayirai nhasi, <verse number="3" style="v"/>ipapo Jehovha Mwari wenyu achakudzorerai pfuma yenyu agokunzwirai tsitsi nokukuunganidzai kubva kundudzi dzose kwaakakuparadzirai. <verse number="4" style="v"/>Kunyange dai manga makarasirwa kunyika iri kure kwazvo pasi pedenga, kubva ikoko Jehovha Mwari wenyu achakuunganidzai uye agokudzosai. <verse number="5" style="v"/>Achakudzosai kunyika yamadzibaba enyu, uye muchaitora igova yenyu. Achakuitai kuti munyanyobudirira uye muwande kupfuura madzibaba enyu. <verse number="6" style="v"/>Jehovha Mwari wenyu achadzingisa mwoyo yenyu nemwoyo yezvizvarwa zvenyu, kuitira kuti mugomuda nomwoyo wenyu wose uye nomweya wenyu wose, mugorarama. <verse number="7" style="v"/>Jehovha Mwari wenyu achaisa kutukwa uku kwose pamusoro pavavengi venyu vanokuvengai nokukutambudzai. <verse number="8" style="v"/>Muchateererazve Jehovha uye muchatevera mirayiro yake yose yandiri kukupai nhasi. <verse number="9" style="v"/>Ipapo Jehovha Mwari wako achakupfumisa zvikuru mumabasa ose amaoko ako nechibereko chomuviri wako, nezvibereko zvezvipfuwo zvako uye nezvibereko zvevhu rako. Jehovha achafadzwazve newe agokupfumisa, sokufadzwa kwaakaitwa namadzibaba ako, <verse number="10" style="v"/>kana ukateerera Jehovha Mwari wako uye ukachengeta mirayiro yake nemitemo yake yakanyorwa mubhuku iri roMurayiro uye ukadzoka kuna Jehovha Mwari wako nomwoyo wako wose nomweya wako wose.</para>
  <para style="s1">Kusarudza Upenyu kana Rufu</para>
  <para style="p">
    <verse number="11" style="v"/>Zvino zvandiri kukurayirai nhasi hazvina kunyanya kukuomerai kana kuva kure nemi. <verse number="12" style="v"/>Hauzi kudenga, zvokuti mungabvunza muchiti, “Ndiani achatikwirira kudenga kundoutora agotiparidzira kuti tiuite?” <verse number="13" style="v"/>Kana kuti uri mhiri kwegungwa zvokuti mungabvunza muchiti, “Ndiani angatiyambukira mhiri kundotitorera kuti atiparidzire kuti tiuite.” <verse number="14" style="v"/>Kwete, shoko riri pedyo newe kwazvo; riri mumuromo mako nomumwoyo mako kuti uriite.</para>
  <para style="p">
    <verse number="15" style="v"/>Tarira, ndaisa pamberi pako nhasi upenyu noupfumi, uye rufu nokuparadzwa. <verse number="16" style="v"/>Nokuti ndinokurayira kuti ude Jehovha Mwari wako nhasi, kuti ufambe munzira dzake nguva dzose uye uchengete zvaakarayira, mitemo nemirayiro yake; ipapo uchararama ugowanda, uye Jehovha Mwari wako achakuropafadza munyika yauri kupinda kuti uitore.</para>
  <para style="p">
    <verse number="17" style="v"/>Asi kana mwoyo wako ukatsauka uye kana usingateereri, uye kana ukakwezvwa kuti undopfugamira vamwe vamwari ugovanamata, <verse number="18" style="v"/>ndinokuudza nhasi kuti uchaparadzwa zvirokwazvo. Haungararami kwenguva refu munyika yamuri kuyambuka Jorodhani kuti mupinde mugoitora.</para>
  <para style="p">
    <verse number="19" style="v"/>Nhasi uno ndinodana denga nenyika kuti zvikupupurirei kuti ndaisa pamberi penyu upenyu nerufu, maropafadzo nokutukwa. Zvino sarudza upenyu, kuitira kuti iwe navana vako mugorarama. <verse number="20" style="v"/>Uye ugoda Jehovha Mwari wako, uteerere inzwi rake, uye ugobatirira paari. Nokuti Jehovha ndiye upenyu hwako, uye achakupa makore mazhinji munyika yaakapika kuti achaipa kumadzibaba enyu Abhurahama, Isaka naJakobho.</para>
  <chapter number="31" style="c"/>
  <para style="s1">Joshua anotevera Mozisi pakutungamirira</para>
  <para style="p">
    <verse number="1" style="v"/>Ipapo Mozisi akaenda akandotaura mashoko aya kuvaIsraeri vose achiti: <verse number="2" style="v"/>“Zvino ndava namakore zana namakumi maviri uye handichagoni kukutungamirirai. Jehovha akati kwandiri, ‘Iwe haufaniri kuyambuka Jorodhani urwu.’ <verse number="3" style="v"/>Jehovha Mwari wenyu pachake ndiye achayambuka ari pamberi penyu. Achaparadza ndudzi idzi dzose pamberi penyu, mugotora nyika yavo. Joshua ndiye achayambuka ari pamberi penyu, sezvakataurwa naJehovha. <verse number="4" style="v"/>Zvino Jehovha achavaitira ivo zvaakaitira Sihoni naOgi, madzimambo avaAmori, vaakaparadza pamwe chete nenyika yavo. <verse number="5" style="v"/>Jehovha achavaisa kwamuri, uye munofanira kuvaitira zvose zvandakakurayirai. <verse number="6" style="v"/>Simbai mutsunge mwoyo. Musatya kana kuvhundutswa nokuda kwavo, nokuti Jehovha Mwari wenyu achaenda nemi; haangakusiyei kana kukurasai.”</para>
  <para style="p">
    <verse number="7" style="v"/>Ipapo Mozisi akadana Joshua akati kwaari, pamberi pavaIsraeri vose, “Simba utsunge mwoyo, nokuti unofanira kuenda navanhu ava munyika iyo Jehovha akapika kumadzitateguru avo kuti achavapa, uye unofanira kuigovera kwavari senhaka. <verse number="8" style="v"/>Jehovha pachake achakutungamirira uye achava newe; haangakusiyi kana kukurasa. Usatya kana kuora mwoyo.”</para>
  <para style="s1">Kuverengwa kwoMurayiro</para>
  <para style="p">
    <verse number="9" style="v"/>Saka Mozisi akanyora murayiro uyu akaupa kuvaprista, vanakomana vaRevhi, vaitakura areka yesungano yaJehovha, uye nokuvakuru vose veIsraeri. <verse number="10" style="v"/>Ipapo Mozisi akavarayira, akati, “Panopera makore manomwe nguva dzose, mugore rokukanganwira zvikwereti, panguva yoMutambo waMatumba, <verse number="11" style="v"/>vaIsraeri vose pavanouya kuzozviratidza pamberi paJehovha Mwari wenyu panzvimbo yaachasarudza, muchaverenga murayiro uyu pamberi pavo vachinzwa. <verse number="12" style="v"/>Unganidzai vanhu, varume, vakadzi navana uye navatorwa vagere mumaguta enyu, kuti vanzwe uye vazive kutya Jehovha Mwari wenyu nokutevera zvakanaka mashoko ose omurayiro uyu. <verse number="13" style="v"/>Vana vavo, vasingazivi murayiro uyu, vanofanira kuunzwa uye vagodzidza kutya Jehovha Mwari wenyu panguva yose yamuchagara munyika yamuri kuyambuka Jorodhani kuti muitore.”</para>
  <para style="s1">Kumukira kwavaIsraeri kunoziviswa</para>
  <para style="p">
    <verse number="14" style="v"/>Jehovha akati kuna Mozisi, “Zvino zuva rokufa kwako rava pedyo. Dana Joshua mugondomira muTende Rokusangana kuti ndimurayire.” Saka Mozisi naJoshua vakauya vakazviratidza paTende Rokusangana.</para>
  <para style="p">
    <verse number="15" style="v"/>Ipapo Jehovha akazviratidza paTende mushongwe yegore, uye gore rikamira pamusuo weTende. <verse number="16" style="v"/>Zvino Jehovha akati kuna Mozisi, “Uchavata namadzibaba ako, uye vanhu ava, zvino zvino, vachaita ufeve navamwari vavatorwa venyika yavari kupinda. Vachandirasa uye vachaputsa sungano yandakaita navo. <verse number="17" style="v"/>Pazuva iroro ndichavatsamwira ndigovarasa: ndichavanza chiso changu kubva kwavari, uye vachaparadzwa. Njodzi namatambudziko mazhinji zvichavawira uye pazuva iro vachabvunza vachiti, ‘Ko, hatina kuwirwa nenjodzi idzi nokuti Mwari wedu haasi pakati pedu here?’ <verse number="18" style="v"/>Zvino ndichaviga chiso changu zvirokwazvo nezuva iro nokuda kwezvakaipa zvavo zvose zvokutsaukira kuna vamwe vamwari.</para>
  <para style="p">
    <verse number="19" style="v"/>“Zvino zvinyorerei rwiyo urwu mugorudzidzisa kuvaIsraeri uye mugovaita kuti varuimbe, kuitira kuti chigova chapupu kwandiri pamusoro pavo. <verse number="20" style="v"/>Kana ndichinge ndavauyisa munyika inoerera mukaka nouchi, nyika iyo yandakavimbisa nemhiko kumadzitateguru avo, uye kana vachinge vadya vaguta uye vakora, vachatsaukira kuna vamwe vamwari vagovanamata, vachindiramba uye vachiputsa sungano yangu. <verse number="21" style="v"/>Zvino kana njodzi namatambudziko mazhinji zvavawira, rwiyo urwu ruchavapupurira pamusoro pavo, nokuti haruzombokanganwikwi nezvizvarwa zvavo. Ini ndinoziva zvavachazoita, kunyange ndisati ndavauyisa munyika yandakavavimbisa nemhiko.” <verse number="22" style="v"/>Saka Mozisi akanyora rwiyo urwu nomusi uyu uye akarudzidzisa kuvaIsraeri.</para>
  <para style="p">
    <verse number="23" style="v"/>Jehovha akapa murayiro uyu kuna Joshua mwanakomana waNuni akati, “Simba utsunge mwoyo, nokuti uchauyisa vaIsraeri munyika yandakavavimbisa nemhiko, uye ini pachangu ndichava newe.”</para>
  <para style="p">
    <verse number="24" style="v"/>Mushure mokunge Mozisi apedza kunyora mubhuku mashoko omurayiro uyu kubva pokutanga kusvikira pokupedzisira, <verse number="25" style="v"/>akapa murayiro uyu kuvaRevhi vaitakura areka yesungano yaJehovha achiti, <verse number="26" style="v"/>“Torai Bhuku iri roMurayiro muriise parutivi peareka yesungano yaJehovha Mwari wenyu. Ipapo richagara sechapupu pamusoro penyu. <verse number="27" style="v"/>Nokuti ndinoziva kuti vanomukira sei uye kuti mitsipa yavo mikukutu sei. Kana maimukira Jehovha ndichiri mupenyu uye ndiri pakati penyu, ko, kuzoti ndikange ndafa muchamumukira zvakadii! <verse number="28" style="v"/>Ndiunganidzirei vakuru vose vamarudzi enyu namachinda enyu ose, kuti nditaure kwavari mashoko vachinzwa uye ndigodana denga nenyika zvivapupurire. <verse number="29" style="v"/>Nokuti ndinoziva kuti mushure mokunge ndafa imi muchazvishatisa kwazvo uye muchatsauka kubva panzira yandakakurayirai. Pamazuva anouya, njodzi ichakuwirai nokuti muchaita zvakaipa pamberi paJehovha muchimutsamwisa nokuda kwezvakaitwa namaoko enyu.”</para>
  <para style="s1">Rwiyo rwaMozisi</para>
  <para style="p">
    <verse number="30" style="v"/>Zvino Mozisi akataura mashoko orwiyo urwu kubva kumavambo kusvikira kumagumo, ungano yose yeIsraeri ichinzwa:</para>
  <chapter number="32" style="c"/>
  <para style="q1">
    <verse number="1" style="v"/>Inzwai, imi matenga, zvino ndichataura;</para>
  <para style="q2">inzwa, iwe nyika, mashoko omuromo wangu.</para>
  <para style="q1">
    <verse number="2" style="v"/>Regai dzidziso yangu inaye semvura</para>
  <para style="q2">uye mashoko angu ayerere sedova,</para>
  <para style="q1">sokupfunha pauswa hunyoro,</para>
  <para style="q2">semvura zhinji papfumvudza nyoro.</para>
  <para style="b"/>
  <para style="q1">
    <verse number="3" style="v"/>Ndichaparidza zita raJehovha.</para>
  <para style="q2">Haiwa, rumbidzai ukuru hwaMwari wedu!</para>
  <para style="q1">
    <verse number="4" style="v"/>Ndiye ibwe, mabasa ake akakwana,</para>
  <para style="q2">uye nzira dzake dzakarurama.</para>
  <para style="q1">Mwari akatendeka asina chaanotadza,</para>
  <para style="q2">akarurama uye ndowezvokwadi.</para>
  <para style="b"/>
  <para style="q1">
    <verse number="5" style="v"/>Vakaita zvakaipa kwaari;</para>
  <para style="q2">vakazvinyadzisa uye havasisiri vana vake,</para>
  <para style="q2">asi vava rudzi rwakatsauka rwakakombama,</para>
  <para style="q1">
    <verse number="6" style="v"/>Ko, iyi ndiyo nzira yamunoripira nayo Jehovha here,</para>
  <para style="q2">imi mapenzi navanhu vasina kuchenjera?</para>
  <para style="q1">Ko, haazi iye Baba wenyu, noMusiki wenyu here,</para>
  <para style="q2">akakuitai nokukuumbai?</para>
  <para style="b"/>
  <para style="q1">
    <verse number="7" style="v"/>Rangarira mazuva akare;</para>
  <para style="q2">ufunge marudzi akare kare.</para>
  <para style="q1">Ubvunze baba vako, uye vachakuudza,</para>
  <para style="q2">vakuru vako vachakutsanangurira.</para>
  <para style="q1">
    <verse number="8" style="v"/>Wokumusoro-soro paakapa ndudzi nhaka,</para>
  <para style="q2">nguva yaakakamura marudzi ose,</para>
  <para style="q1">akaisira vanhu miganhu,</para>
  <para style="q2">zvichienderana nouwandu hwavanakomana veIsraeri.</para>
  <para style="q1">
    <verse number="9" style="v"/>Nokuti mugove waJehovha ndivo vanhu vake,</para>
  <para style="q2">Jakobho ndiyo nhaka yake yaakayererwa.</para>
  <para style="b"/>
  <para style="q1">
    <verse number="10" style="v"/>Akamuwana munyika yomurenje,</para>
  <para style="q2">musina chinhu, munotyisa.</para>
  <para style="q1">Akamudzivirira uye akamuchengeta;</para>
  <para style="q2">akamuchengetedza semboni yeziso rake,</para>
  <para style="q1">
    <verse number="11" style="v"/>segondo rinogadziridza dendere</para>
  <para style="q2">raro nokuengerera pamusoro pavana varo,</para>
  <para style="q1">rinotambanudza mapapiro aro kuti rivagamhe,</para>
  <para style="q2">rovabereka pamapapiro aro.</para>
  <para style="q1">
    <verse number="12" style="v"/>Jehovha oga ndiye akamutungamirira;</para>
  <para style="q2">kwakanga kusina mwari wokumwe akanga anaye.</para>
  <para style="b"/>
  <para style="q1">
    <verse number="13" style="v"/>Akamuita kuti atasve panzvimbo dzakakwirira dzenyika</para>
  <para style="q2">uye akamupa zvibereko zveminda kuti adye.</para>
  <para style="q1">Akamusimbisa nouchi hwakabva padombo,</para>
  <para style="q2">uye namafuta akabva padombo romusarasara,</para>
  <para style="q1">
    <verse number="14" style="v"/>noruomba nomukaka kubva pamombe namakwai</para>
  <para style="q2">uye namakwayana nembudzi zvakakodzwa,</para>
  <para style="q1">namakondobwe akaisvonaka eBhashani,</para>
  <para style="q2">netsanga dzakanakisisa dzegorosi.</para>
  <para style="q1">Akanwa furo reropa ramazambiringa.</para>
  <para style="b"/>
  <para style="q1">
    <verse number="15" style="v"/>Jeshuruni akazokora uye akapfura;</para>
  <para style="q2">aguta nezvokudya, akava mukobvu uye akava namafuta.</para>
  <para style="q1">Akasiya Mwari akamuita</para>
  <para style="q2">uye akaramba Ibwe, Muponesi wake.</para>
  <para style="q1">
    <verse number="16" style="v"/>Vakamuita kuti ave negodo nokuda kwavamwari vokumwe</para>
  <para style="q2">uye vakamutsamwisa nezviumbwa zvinonyangadza.</para>
  <para style="q1">
    <verse number="17" style="v"/>Vakabayira kumadhimoni, asiri Mwari,</para>
  <para style="q2">vamwari vavakanga vasingazivi,</para>
  <para style="q2">vamwari vatsva vakanga vachangomuka,</para>
  <para style="q2">vamwari vakanga vasingazivikanwi namadzibaba enyu.</para>
  <para style="q1">
    <verse number="18" style="v"/>Wakasiya Ibwe rakakubereka;</para>
  <para style="q2">wakakanganwa Mwari akakubereka.</para>
  <para style="b"/>
  <para style="q1">
    <verse number="19" style="v"/>Jehovha akaona izvi akavaramba</para>
  <para style="q2">nokuti akanga atsamwiswa navakomana vake navanasikana vake.</para>
  <para style="q1">
    <verse number="20" style="v"/>“Ndichavanza chiso changu kubva kwavari,” iye akadaro,</para>
  <para style="q2">“tigoona kuti magumo avo achazodii;</para>
  <para style="q1">nokuti rudzi rwakatsauka,</para>
  <para style="q2">vana vasina kutendeka.</para>
  <para style="q1">
    <verse number="21" style="v"/>Vakamutsa godo rangu nokuda kwechinhu chisati chiri Mwari,</para>
  <para style="q2">vakanditsamwisa nokuda kwezviumbwa zvavo zvisina maturo.</para>
  <para style="q1">Ndichaita kuti vagodorwe navaya vasati vari vanhu;</para>
  <para style="q2">ndichavaita kuti vatsamwiswe norudzi rusinganzwisisi.</para>
  <para style="q1">
    <verse number="22" style="v"/>Nokuti moto watungidzwa nehasha dzangu,</para>
  <para style="q2">idzo dzinopisa kusvikira pasi pegomba rorufu.</para>
  <para style="q1">Dzichaparadza nyika nezvibereko zvayo</para>
  <para style="q2">uye dzichapisa nheyo dzamakomo.</para>
  <para style="b"/>
  <para style="q1">
    <verse number="23" style="v"/>“Ndichatutira njodzi pamusoro pavo</para>
  <para style="q2">uye ndichapedza miseve yangu ndichivapfura.</para>
  <para style="q1">
    <verse number="24" style="v"/>Ndichatumira nzara inoondesa pamusoro pavo,</para>
  <para style="q2">nokuparadza kunopisa zvikuru nedenda rakaipisisa;</para>
  <para style="q1">ndichatumira meno ezvikara zvesango kwavari,</para>
  <para style="q2">uturu hwenyoka dzomuguruva.</para>
  <para style="q1">
    <verse number="25" style="v"/>Munzira munondo uchaparadza vana vavo vose;</para>
  <para style="q2">mudzimba dzavo vachagara vachivhundutswa.</para>
  <para style="q1">Majaya nemhandara vachaparadzwa,</para>
  <para style="q2">vacheche navatana vachaparadzwawo.</para>
  <para style="q1">
    <verse number="26" style="v"/>Ndakati ndichavaparadzira</para>
  <para style="q2">ndigodzima kurangarirwa kwavo kubva pakati pamarudzi,</para>
  <para style="q1">
    <verse number="27" style="v"/>asi ndakazotya kutuka kwomuvengi,</para>
  <para style="q2">kuti vavengi vavo vasazozvinzwisisa uye vakazoti,</para>
  <para style="q1">‘Ruoko rwedu rwatikundisa;</para>
  <para style="q2">haazi Jehovha akaita izvi zvose.’ ”</para>
  <para style="b"/>
  <para style="q1">
    <verse number="28" style="v"/>Nokuti ivo rudzi rusina mano,</para>
  <para style="q2">havagoni kunzvera pakati pavo.</para>
  <para style="q1">
    <verse number="29" style="v"/>Dai chete vakanga vakachenjera</para>
  <para style="q2">uye dai vaizonzwisisa izvi nokunzvera kuti magumo avo achazova akaita sei!</para>
  <para style="q1">
    <verse number="30" style="v"/>Ko, munhu mumwe chete angadzinga sei chiuru chavanhu,</para>
  <para style="q2">kana kuti vanhu vaviri vangaita kuti vanhu zviuru gumi vatize sei,</para>
  <para style="q1">kunze kwokunge Dombo ravo ravatengesa,</para>
  <para style="q2">kunze kwokunge Jehovha ari iye avaisa mumaoko avo?</para>
  <para style="q1">
    <verse number="31" style="v"/>Nokuti dombo ravo harina kufanana neDombo redu,</para>
  <para style="q2">sezvinofungwa navavengi vedu.</para>
  <para style="q1">
    <verse number="32" style="v"/>Nokuti mazambiringa avo anobva pamizambiringa yeSodhomu</para>
  <para style="q2">nokuminda yeGomora.</para>
  <para style="q1">Mazambiringa avo azere nomuchetura,</para>
  <para style="q2">uye masumbu avo azere nokuvava.</para>
  <para style="q1">
    <verse number="33" style="v"/>Waini yavo uturu hwenyoka,</para>
  <para style="q2">uturu hwakaipisisa hwemhakure.</para>
  <para style="b"/>
  <para style="q1">
    <verse number="34" style="v"/>“Ko, handina kuchengeta izvi here,</para>
  <para style="q2">uye ndikazvipfigira mumatura angu?</para>
  <para style="q1">
    <verse number="35" style="v"/>Kutsiva ndokwangu; ndichatsiva.</para>
  <para style="q2">Nenguva yakafanira tsoka dzavo dzichatedzemuka;</para>
  <para style="q1">zuva renjodzi yavo rava pedyo</para>
  <para style="q2">uye kuparadzwa kwavo kunokurumidza kuuya pamusoro pavo.”</para>
  <para style="b"/>
  <para style="q1">
    <verse number="36" style="v"/>Jehovha achatonga vanhu vake</para>
  <para style="q2">uye achanzwira tsitsi varanda vake,</para>
  <para style="q1">paanoona simba ravo rapera</para>
  <para style="q2">uye pasina asara, akatapwa kana asina.</para>
  <para style="q1">
    <verse number="37" style="v"/>Achati, “Ko, zvino vamwari vavo varipiko,</para>
  <para style="q2">dombo ravakahwanda mariri,</para>
  <para style="q1">
    <verse number="38" style="v"/>vamwari vakadya mafuta ezvibayiro zvavo</para>
  <para style="q2">nokunwa waini yezvipiriso zvavo zvinonwiwa?</para>
  <para style="q1">Ngavasimuke kuti vakubatsirei!</para>
  <para style="q2">Ngavakupei pokuvanda!</para>
  <para style="b"/>
  <para style="q1">
    <verse number="39" style="v"/>“Chionai zvino kuti ini pachangu ndini Iye!</para>
  <para style="q2">Hakuna mumwe Mwari kunze kwangu,</para>
  <para style="q2">ndinouraya uye ndinopa upenyu,</para>
  <para style="q2">ndakakuvadza uye ndichaporesa, uye hapana anogona kudzikinura muruoko rwangu.</para>
  <para style="q1">
    <verse number="40" style="v"/>Ndinosimudza ruoko rwangu kudenga ndichiti:</para>
  <para style="q2">Zvirokwazvo, noupenyu hwangu husingaperi,</para>
  <para style="q1">
    <verse number="41" style="v"/>kana ndichirodza munondo wangu unopenya</para>
  <para style="q2">uye ruoko rwangu rwaubata mukutonga,</para>
  <para style="q1">ndichatsiva kuvavengi vangu</para>
  <para style="q2">uye ndigotsiva vaya vanondivenga.</para>
  <para style="q1">
    <verse number="42" style="v"/>Ndichaita kuti miseve yangu idhakwe neropa ravo,</para>
  <para style="q2">uye munondo wangu uchadya nyama:</para>
  <para style="q1">ropa revakaurayiwa nevatapwa,</para>
  <para style="q2">nemisoro yavatungamiri vavavengi vangu.”</para>
  <para style="b"/>
  <para style="q1">
    <verse number="43" style="v"/>Farai, imi ndudzi, navanhu vake,</para>
  <para style="q2">nokuti achatsiva ropa ravaranda vake;</para>
  <para style="q1">achatsiva kuvavengi vake</para>
  <para style="q2">agoyananisira nyika yake navanhu vake.</para>
  <para style="p">
    <verse number="44" style="v"/>Mozisi akauya naJoshua mwanakomana waNuni uye akataura kwaari mashoko ose aya orwiyo urwu vanhu vachinzwa. <verse number="45" style="v"/>Mozisi akati apedza kutaura mashoko ose aya kuvaIsraeri vose, <verse number="46" style="v"/>akati kwavari, “Isai mumwoyo menyu mashoko ose andakupupurirai nhasi, kuitira kuti mugozorayira vana venyu kuti vachenjerere kuita mashoko ose omurayiro uyu. <verse number="47" style="v"/>Haasi mashoko asina maturo kwamuri, asi kuti ndihwo upenyu hwenyu. Namashoko aya muchararama mazuva mazhinji munyika yamuri kuyambuka Jorodhani kuti muitore.”</para>
  <para style="s1">Kufa kwaMozisi paGomo reNebho</para>
  <para style="p">
    <verse number="48" style="v"/>Pazuva rimwe chetero Jehovha akataura kuna Mozisi akati, <verse number="49" style="v"/>“Kwira kumakomo eAbharimu uende mugomo reNebho muMoabhu, riri mhiri kweJeriko, ugoona nyika yeKenani, nyika yandiri kupa vaIsraeri kuti ive yavo. <verse number="50" style="v"/>Ipapo pagomo pauchakwira ndipo pauchafira uye ugova pamwe navanhu vako, sokufa kwakaita mukoma wako Aroni akafira paGomo reHori uye akava navanhu vake. <verse number="51" style="v"/>Izvi zvakaitika nokuti imi muri vaviri hamuna kutendeka kwandiri pamberi pavaIsraeri pamvura yeMeribha Kadheshi murenje reZini uye nokuti hamuna kusimudzira utsvene hwangu pakati pavaIsraeri. <verse number="52" style="v"/>Naizvozvo, uchaona nyika iyi uri chinhambwe; asi haungapindi munyika yandiri kupa kuvanhu veIsraeri.”</para>
  <chapter number="33" style="c"/>
  <para style="s1">Mozisi Anoropafadza Marudzi</para>
  <para style="p">
    <verse number="1" style="v"/>Uku ndiko kuropafadza kwaMozisi munhu waMwari kwaakataura kuvaIsraeri asati afa. <verse number="2" style="v"/>Akati:</para>
  <para style="q1">“Jehovha akabva kuSinai</para>
  <para style="q2">akavabudira samambakwedza achibva kuSeiri;</para>
  <para style="q2">akapenya kubva paGomo reParani.</para>
  <para style="q1">Akauya nezviuru gumi zvavatsvene kubva rutivi rwezasi,</para>
  <para style="q2">kubva kumawere amakomo ake.</para>
  <para style="q1">
    <verse number="3" style="v"/>Zvirokwazvo ndimi makada vanhu;</para>
  <para style="q2">vatsvene vose vari muruoko rwenyu.</para>
  <para style="q1">Patsoka dzenyu vose vanopfugama,</para>
  <para style="q2">uye kubva kwamuri vanogamuchira kurayirwa,</para>
  <para style="q1">
    <verse number="4" style="v"/>murayiro watakapiwa naMozisi,</para>
  <para style="q2">nhaka yeungano yaJakobho.</para>
  <para style="q1">
    <verse number="5" style="v"/>Akanga ari mambo weJeshuruni</para>
  <para style="q2">vatungamiriri vavanhu pavakanga vakaungana,</para>
  <para style="q2">pamwe chete namarudzi aIsraeri.</para>
  <para style="b"/>
  <para style="q1">
    <verse number="6" style="v"/>“Rubheni ngaararame arege kufa,</para>
  <para style="q2">uye vanhu vake ngavarege kuva vashoma.”</para>
  <para style="p">
    <verse number="7" style="v"/>Uye izvi ndizvo zvaakataura pamusoro paJudha:</para>
  <para style="q1">“Inzwai, imi Jehovha, kuchema kwaJudha;</para>
  <para style="q2">muuyisei kuvanhu vake.</para>
  <para style="q1">Namaoko ake acharwira mhaka yake.</para>
  <para style="q2">Haiwa, ivai mubatsiri wake pavavengi vake!”</para>
  <para style="p">
    <verse number="8" style="v"/>Pamusoro paRevhi akati,</para>
  <para style="q1">“Tumimi yenyu neUrimi yenyu</para>
  <para style="q2">ndezvomunhu wamunoda.</para>
  <para style="q1">Makamuedza paMasa;</para>
  <para style="q2">makarwa naye pamvura dzeMeribha.</para>
  <para style="q1">
    <verse number="9" style="v"/>Akati pamusoro pababa namai vake,</para>
  <para style="q2">‘Handivakudzi.’</para>
  <para style="q1">Haana kurangarira hama dzake</para>
  <para style="q2">kana kuziva vana vake,</para>
  <para style="q1">asi akava mutariri weshoko renyu</para>
  <para style="q2">akachengetedza sungano yenyu.</para>
  <para style="q1">
    <verse number="10" style="v"/>Anodzidzisa mitemo yenyu kuna Jakobho</para>
  <para style="q2">uye nemirayiro kuna Israeri.</para>
  <para style="q1">Achapa zvinonhuhwira pamberi penyu</para>
  <para style="q2">nezvipiriso zvose zvinopiswa paaritari yenyu.</para>
  <para style="q1">
    <verse number="11" style="v"/>Ropafadzai kubata kwake kwose, imi Jehovha,</para>
  <para style="q2">mugofadzwa namabasa amaoko ake.</para>
  <para style="q1">Paradzai zviuno zvaavo vanomumukira:</para>
  <para style="q2">rovai vavengi vake kusvikira vasisamukizve.”</para>
  <para style="p">
    <verse number="12" style="v"/>Pamusoro paBhenjamini akati:</para>
  <para style="q1">“Regai mudikanwa waJehovha agare norugare maari,</para>
  <para style="q2">nokuti anomudzivirira zuva rose,</para>
  <para style="q2">uye regai uyo anodikanwa naJehovha agare pakati pamapfudzi ake.”</para>
  <para style="p">
    <verse number="13" style="v"/>Pamusoro paJosefa akati:</para>
  <para style="q1">“Jehovha ngaaropafadze nyika yake</para>
  <para style="q2">nedova rinokosha rokudenga kumusoro</para>
  <para style="q2">nemvura zhinji dzakadzika dziri pasi;</para>
  <para style="q1">
    <verse number="14" style="v"/>nezvakanakisisa zvinouyiswa nezuva</para>
  <para style="q2">uye zvakaisvonaka zvinopiwa nomwedzi;</para>
  <para style="q1">
    <verse number="15" style="v"/>nezvipo zvakanakisisa zvokumakomo ekare</para>
  <para style="q2">uye nezvibereko zvemakomo okusingaperi;</para>
  <para style="q1">
    <verse number="16" style="v"/>nezvipo zvakanakisisa zvenyika nokuzara kwayo</para>
  <para style="q2">uye nenyasha dzake iye anogara mugwenzi rinopfuta.</para>
  <para style="q1">Zvose ngazvigare pamusoro waJosefa,</para>
  <para style="q2">pahuma yomuchinda pakati pehama dzake.</para>
  <para style="q1">
    <verse number="17" style="v"/>Muumambo hwake anoita semhongora yenzombe;</para>
  <para style="q2">nyanga dzake dzakaita senyanga dzenyati.</para>
  <para style="q1">Nadzo achatunga ndudzi,</para>
  <para style="q2">kunyange vaya vari kumagumo enyika.</para>
  <para style="q2">Ava ndivo zviuru zvaManase.”</para>
  <para style="p">
    <verse number="18" style="v"/>Pamusoro paZebhuruni akati:</para>
  <para style="q1">“Fara, iwe Zebhuruni, pakubuda kwako,</para>
  <para style="q2">newe Isakari mumatende ako.</para>
  <para style="q1">
    <verse number="19" style="v"/>Vachadanira vanhu kumakomo</para>
  <para style="q2">uye ikoko vagopa zvibayiro zvokururama;</para>
  <para style="q1">vachaguta nezvizhinji zvamakungwa,</para>
  <para style="q2">nepfuma yakavigwa mujecha.”</para>
  <para style="p">
    <verse number="20" style="v"/>Pamusoro paGadhi akati:</para>
  <para style="q1">“Ngaaropafadzwe iye anokurisa nyika yaGadhi!</para>
  <para style="q2">Gadhi anogaramo seshumba,</para>
  <para style="q2">achibvambura ruoko kana musoro.</para>
  <para style="q1">
    <verse number="21" style="v"/>Akazvisarudzira nyika yakanakisisa;</para>
  <para style="q2">mugove womutungamiri waakachengeterwa iye.</para>
  <para style="q1">Vakuru vavanhu pavakaungana,</para>
  <para style="q2">iye akaita kuda kwaJehovha kwakarurama,</para>
  <para style="q2">uye nokutonga kwake pamusoro paIsraeri.”</para>
  <para style="p">
    <verse number="22" style="v"/>Pamusoro paDhani akati:</para>
  <para style="q1">“Dhani mwana weshumba,</para>
  <para style="q2">anokwakuka achibva muBhashani.”</para>
  <para style="p">
    <verse number="23" style="v"/>Pamusoro paNafutari akati:</para>
  <para style="q1">“Nafutari azere nenyasha dzaJehovha</para>
  <para style="q2">uye azere kuropafadza kwake:</para>
  <para style="q2">achatora nhaka nechezasi kugungwa.”</para>
  <para style="p">
    <verse number="24" style="v"/>Pamusoro paAsheri akati:</para>
  <para style="q1">“Akaropafadzwa kupfuura vanakomana vose ndiAsheri:</para>
  <para style="q2">ngaadikanwe nehama dzake,</para>
  <para style="q2">uye ngaashambe tsoka dzake mumafuta.</para>
  <para style="q1">
    <verse number="25" style="v"/>Zvipfigiso zvemasuo ako zvichava zvesimbi nendarira,</para>
  <para style="q2">uye simba rako richafanana namazuva ako.</para>
  <para style="b"/>
  <para style="q1">
    <verse number="26" style="v"/>“Hapana akafanana naMwari waJeshuruni,</para>
  <para style="q2">iye anotasva denga kuti akubatsire</para>
  <para style="q2">uye namakore muumambo hwake.</para>
  <para style="q1">
    <verse number="27" style="v"/>Mwari anogara nokusingaperi ndiye utiziro hwako,</para>
  <para style="q2">uye pasi pake pane maoko anogara nokusingaperi.</para>
  <para style="q1">Achadzinga vavengi vako kubva pamberi pako,</para>
  <para style="q2">achiti, ‘Muparadzei!’</para>
  <para style="q1">
    <verse number="28" style="v"/>Naizvozvo Israeri achagara murugare oga;</para>
  <para style="q2">tsime raJakobho rakachengetedzeka</para>
  <para style="q1">munyika yezviyo newaini itsva,</para>
  <para style="q2">ndiko kunodonhedzerwa dova nedenga.</para>
  <para style="q1">
    <verse number="29" style="v"/>Wakaropafadzwa, iwe Israeri!</para>
  <para style="q2">Ndiani akafanana newe,</para>
  <para style="q2">rudzi rwakaponeswa naJehovha?</para>
  <para style="q1">Ndiye nhoo nomubatsiri wako uye</para>
  <para style="q2">nomunondo wako unobwinya.</para>
  <para style="q1">Vavengi vako vachazviisa pasi pako,</para>
  <para style="q2">uye iwe uchatsika-tsika nzvimbo dzavo dzakakwirira.”</para>
  <chapter number="34" style="c"/>
  <para style="s1">Kufa kwaMozisi</para>
  <para style="p">
    <verse number="1" style="v"/>Ipapo Mozisi akakwira mugomo reNebho kubva pamapani aMoabhu kusvika pamusoro pePisiga, mhiri uchibva kuJeriko. Ipapo Jehovha akamuratidza nyika yose, kubva kuGireadhi kusvika kuDhani. <verse number="2" style="v"/>Nafutari yose, nenyika yaEfuremu naManase, nenyika yose yaJudha zvichibva nechokugungwa rokumavirira, <verse number="3" style="v"/>Negevhi uye dunhu rose zvichibvira kuMupata weJeriko. Neguta remichindwe, kusvika kuZoari. <verse number="4" style="v"/>Ipapo Jehovha akati kwaari, “Iyi ndiyo nyika yandakavimbisa nemhiko kuna Abhurahama, Isaka naJakobho pandakati, ‘Ndichaipa kuzvizvarwa zvako.’ Ndakuita kuti uione nameso ako, asi haungayambuki mhiri kuti upinde mairi.”</para>
  <para style="p">
    <verse number="5" style="v"/>Zvino Mozisi muranda waJehovha akafira ipapo munyika yaMoabhu, sezvakanga zvataurwa naJehovha. <verse number="6" style="v"/>Akamuviga muMoabhu, mumupata wakatarisana neBheti Peori, kusvikira nanhasi hapana anoziva pane guva rake. <verse number="7" style="v"/>Mozisi akanga ava namakore zana namakumi maviri panguva yaakafa, asi kunyange zvakadaro, meso ake akanga achigere kuonera madzerere uye simba rake rakanga richigere kuderera. <verse number="8" style="v"/>VaIsraeri vakachema Mozisi pamapani eMoabhu kwamazuva makumi matatu, kusvikira mazuva okuchema nokuungudza apera.</para>
  <para style="p">
    <verse number="9" style="v"/>Zvino Joshua mwanakomana waNuni akanga azere nomweya wouchenjeri nokuti Mozisi akanga aisa maoko ake pamusoro pake. Saka naizvozvo vaIsraeri vakamuteerera uye vakaita zvakanga zvarayirwa Mozisi naJehovha.</para>
  <para style="p">
    <verse number="10" style="v"/>Kubva ipapo hakuna kuzomukazve muprofita muIsraeri akafanana naMozisi, uyo akazivana naJehovha chiso nechiso, <verse number="11" style="v"/>uyo akaita zviratidzo nezvishamiso zvaakatumwa naJehovha kuti aite muIjipiti, kuna Faro nokumachinda ake nokunyika yake yose. <verse number="12" style="v"/>Nokuti hapanazve mumwe akaratidza simba guru kana akaitazve mabasa anotyisa seayo akaitwa naMozisi pamberi pavaIsraeri vose.</para>
</usx>
