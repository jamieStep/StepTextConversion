<?xml version="1.0" encoding="UTF-8"?>
<usx version="2.6">
  <book code="ACT" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">Mabasa aVapostori</para>
  <para style="toc1">Mabasa aVapostori</para>
  <para style="toc2">Mabasa</para>
  <para style="toc3">Maba</para>
  <para style="mt1">MABASA AVAPOSTORI</para>
  <chapter number="1" style="c"/>
  <para style="s1">Kukwidzwa kwaJesu kuDenga</para>
  <para style="p">
    <verse number="1" style="v"/>Mubhuku rangu rokutanga, Teofirasi, ndakanyora pamusoro pezvose zvakatanga kuitwa uye nokudzidziswa naJesu <verse number="2" style="v"/>kusvikira pazuva raakakwidzwa kudenga, shure kwokunge arayira, kubudikidza noMweya Mutsvene, vapostori vaakanga asarudza. <verse number="3" style="v"/>Mushure mokutambudzika kwake, akazviratidza kuvarume ava uye akaratidza zviratidzo zvakasimba zvizhinji zvokuti akanga ari mupenyu. Akaonekwa navo mazuva anopfuura makumi mana uye akataura nezvoumambo hwaMwari. <verse number="4" style="v"/>Pane imwe nguva, paakanga achidya navo, akavarayira achiti, “Musabva muJerusarema, asi mumirire chipo chakavimbiswa naBaba vangu, icho chamakandinzwa ndichitaura pamusoro pacho. <verse number="5" style="v"/>Nokuti Johani akabhabhatidza nemvura, asi mushure mamazuva mashoma muchabhabhatidzwa noMweya Mutsvene.”</para>
  <para style="p">
    <verse number="6" style="v"/>Saka, vakati vaungana pamwe chete, vakamubvunza vakati, “Ishe, mava kuzodzosera ushe kuvaIsraeri panguva ino here?”</para>
  <para style="p">
    <verse number="7" style="v"/>Akati kwavari, “Hazvisi kwamuri kuti muzive nguva kana musi wakatarwa naBaba nesimba ravo pachavo. <verse number="8" style="v"/>Asi muchagamuchira simba kana Mweya Mutsvene auya pamusoro penyu; uye muchava zvapupu zvangu muJerusarema, nomuJudhea mose, nomuSamaria, kusvikira kumigumo yenyika.”</para>
  <para style="p">
    <verse number="9" style="v"/>Mushure mokunge ataura izvi, akakwidzwa kudenga pamberi pameso avo chaipo, uye gore rikamufukidza vakasazomuona.</para>
  <para style="p">
    <verse number="10" style="v"/>Vakanga vakatarisisa paakanga achienda, uye pakarepo varume vaviri vakanga vakapfeka nguo chena vakamira pavari. <verse number="11" style="v"/>Vakati kwavari, “Varume veGarirea, makamirireiko pano makatarisa kudenga? Iyeyu Jesu abviswa kwamuri achienda kudenga, achadzokazve sezvamamuona achienda kudenga.”</para>
  <para style="s1">Matiasi anosarudzwa kuti atore nzvimbo yaJudhasi</para>
  <para style="p">
    <verse number="12" style="v"/>Ipapo vakadzokera kuJerusarema vachibva kugomo rinonzi reMiorivhi, rwendo rwezuva reSabata uchibva kuguta. <verse number="13" style="v"/>Vakati vasvika, vakakwira kuimba yapamusoro kukamuri ravaigara. Vakanga varipo vaiti:</para>
  <para style="b"/>
  <para style="li1">Petro, Johani, Jakobho naAndirea;</para>
  <para style="li1">Firipi naTomasi;</para>
  <para style="li1">Bhatoromeo naMateo;</para>
  <para style="li1">Jakobho mwanakomana waArifeasi naSimoni muZeroti, uye naJudhasi mwanakomana waJakobho.</para>
  <para style="b"/>
  <para style="p">
    <verse number="14" style="v"/>Vakabatana vose pakuramba vachinyengetera, pamwe chete navakadzi uye naMaria mai vaJesu, navanunʼuna vake.</para>
  <para style="p">
    <verse number="15" style="v"/>Mumazuva iwayo, Petro akasimuka pakati pavatendi (ungano yaida kusvika zana namakumi maviri) <verse number="16" style="v"/>akati, “Hama, Rugwaro rwaifanira kuzadziswa rwakataurwa noMweya Mutsvene nomuromo waDhavhidhi pamusoro paJudhasi, uyo akabatsira kutungamirira vaya vakasunga Jesu, <verse number="17" style="v"/>akanga ari mumwe wedu uye akanga ano mugove muushumiri uhu.”</para>
  <para style="p">
    <verse number="18" style="v"/>(Nomubayiro waakawana nokuda kwokuipa kwake, Judhasi akatenga munda; imomo ndimo maakawira pasi nomusoro, muviri wake ukaputika, ura hwake hukabuda. <verse number="19" style="v"/>Munhu wose akanzwa nezvazvo muJerusarema, saka vakatumidza munda uya nomutauro wavo kuti Akeridhama, ndiko kuti, Munda weRopa.)</para>
  <para style="p">
    <verse number="20" style="v"/>Petro akati, “Nokuti kwakanyorwa mubhuku raMapisarema kuti,</para>
  <para style="q1">“ ‘Musha wake ngauve dongo;</para>
  <para style="q2">ngakurege kuva nomunhu anogaramo,’</para>
  <para style="m">uye kuti,</para>
  <para style="q1">“ ‘Mumwe ngaatore nzvimbo yake youtungamiri.’</para>
  <para style="m">
    <verse number="21" style="v"/>Naizvozvo zvakafanira kuti kusarudzwe mumwe murume akanga anesu nguva yose Ishe Jesu paaipinda nokubuda pakati pedu, <verse number="22" style="v"/>kutanga parubhabhatidzo rwaJohani kusvikira panguva yakabviswa Jesu kwatiri. Nokuti mumwe waava anofanira kuva chapupu chokumuka kwake, pamwe chete nesu.”</para>
  <para style="p">
    <verse number="23" style="v"/>Saka vakasarudza varume vaviri vaiti: Josefa ainzi Bhanabhasi (aizivikanwawo sokunzi Jastasi) naMatiasi. <verse number="24" style="v"/>Ipapo vakanyengetera vachiti, “Ishe, munoziva mwoyo yavanhu vose. Tiratidzei pakati pavaviri ava wamasarudza <verse number="25" style="v"/>kuti atore basa iri roupostori, rakasiyiwa naJudhasi achienda kunzvimbo yake.” <verse number="26" style="v"/>Ipapo vakakanda mijenya, uye mujenya ukawira kuna Matiasi; saka akawedzerwa kuvapostori vane gumi nomumwe.</para>
  <chapter number="2" style="c"/>
  <para style="s1">Mweya Mutsvene Unoburuka paPendekosti</para>
  <para style="p">
    <verse number="1" style="v"/>Zuva rePendekosti rakati rasvika, vakanga vakaungana vose panzvimbo imwe chete. <verse number="2" style="v"/>Pakarepo kutinhira sokwemhepo inovhuvhuta nesimba kwakabva kudenga kukazadza imba yose yavakanga vagere. <verse number="3" style="v"/>Vakaona zvakanga zvakaita sendimi dzomoto dzakaparadzana uye dzakamhara pamusoro pomumwe nomumwe wavo. <verse number="4" style="v"/>Vose vakazadzwa noMweya Mutsvene vakatanga kutaura nedzimwe ndimi sokupiwa kwavakaitwa noMweya.</para>
  <para style="p">
    <verse number="5" style="v"/>Zvino muJerusarema maigara vaJudha vaitya Mwari vaibva kundudzi dzose pasi pedenga. <verse number="6" style="v"/>Vakati vanzwa kutinhira uyu, vazhinji vakaungana pamwe chete vachishamiswa, nokuti mumwe nomumwe akavanzwa vachitaura norurimi rwake chairwo. <verse number="7" style="v"/>Vakashamiswa kwazvo, vakabvunzana vachiti, “Ko, vanhu ava vose havasi vaGarirea here vari kutaura? <verse number="8" style="v"/>Zvino seiko mumwe nomumwe wedu achivanzwa nomutauro waakaberekwa nawo? <verse number="9" style="v"/>VaPatio, vaMedhia navaEramu; navanogara kuMesopotamia, Judhea neKapadhokia, Pondasi neEzhia, <verse number="10" style="v"/>Firigia nePamufiria, Ijipiti namativi eRibhia pedyo neKureni; vaeni vanobva kuRoma <verse number="11" style="v"/>(zvose vaJudha navakatendeukira kuchiJudha); vaKirete navaArabhu, tinovanzwa vachitaura zvishamiso zvaMwari nendimi dzedu chaidzo!” <verse number="12" style="v"/>Vakakatyamara uye vakakanganisika, vakabvunzana vachiti, “Zvinoreveiko izvi?”</para>
  <para style="p">
    <verse number="13" style="v"/>Kunyange zvakadaro, vamwe vakavaseka vakati, “Vanwa waini yakawanda.”</para>
  <para style="s1">Petro anoparidzira Vazhinji</para>
  <para style="p">
    <verse number="14" style="v"/>Ipapo Petro akamira pamwe chete navane gumi nomumwe, akadanidzira kuvanhu vazhinji achiti, “Hama imi vaJudha nemi mose mugere muJerusarema, regai ndikutsanangurirei chinhu ichi; nyatsoteererai mashoko angu. <verse number="15" style="v"/>Vanhu ava havana kudhakwa sezvamunofungidzira zvaichiri nguva yepfumbamwe mangwanani kudai! <verse number="16" style="v"/>Kwete, izvi ndizvo zvakataurwa nomuprofita Joere achiti,</para>
  <para style="q1">
    <verse number="17" style="v"/>“ ‘Mumazuva okupedzisira,’ ndizvo zvinotaura Mwari,</para>
  <para style="q2">‘ndichadurura Mweya wangu pamusoro pavanhu vose.</para>
  <para style="q1">Vanakomana navanasikana venyu vachaprofita,</para>
  <para style="q2">majaya enyu achaona zviratidzo,</para>
  <para style="q2">vatana venyu vacharota hope.</para>
  <para style="q1">
    <verse number="18" style="v"/>Kunyange napamusoro pavaranda vangu, zvose varume navakadzi,</para>
  <para style="q2">ndichadurura Mweya wangu mumazuva iwayo,</para>
  <para style="q2">uye vachaprofita.</para>
  <para style="q1">
    <verse number="19" style="v"/>Ndicharatidza zvishamiso kudenga kumusoro,</para>
  <para style="q2">nezviratidzo panyika pasi,</para>
  <para style="q2">ropa nomoto uye nemhute youtsi.</para>
  <para style="q1">
    <verse number="20" style="v"/>Zuva richashanduka rikava rima,</para>
  <para style="q2">uye mwedzi uchashanduka ukava ropa,</para>
  <para style="q2">zuva guru raShe uye rinobwinya risati rasvika.</para>
  <para style="q1">
    <verse number="21" style="v"/>Uye ani naani anodana kuzita raShe achaponeswa.’</para>
  <para style="p">
    <verse number="22" style="v"/>“Imi vaIsraeri, teererai izvi: Jesu weNazareta akanga ari murume akaratidzwa kwamuri naMwari namabasa esimba, nezvishamiso uye nezviratidzo, zvakaitwa naMwari pakati penyu kubudikidza naye, sezvamunoziva imi pachenyu. <verse number="23" style="v"/>Murume uyu akaiswa mumaoko enyu nourongwa uye nokuziva zviri mberi kwaMwari; uye imi, mukamuroverera pamuchinjikwa muchibatsirwa navanhu vakaipa. <verse number="24" style="v"/>Asi Mwari akamumutsa kubva kuvakafa, akamusunungura kubva pakurwadza kworufu, nokuti zvakanga zvisingagoni kuti rufu rumubate. <verse number="25" style="v"/>Dhavhidhi akataura nezvake achiti:</para>
  <para style="q1">“ ‘Ndakaona Ishe mberi kwangu nguva dzose.</para>
  <para style="q2">Nokuti ari kuruoko rwangu rworudyi,</para>
  <para style="q2">handingatongozungunuswi.</para>
  <para style="q1">
    <verse number="26" style="v"/>Naizvozvo mwoyo wangu unofara uye rurimi rwangu runofarisisa;</para>
  <para style="q2">uyezve muviri wangu uchararama netariro,</para>
  <para style="q1">
    <verse number="27" style="v"/>nokuti imi hamuzondisiyi muguva,</para>
  <para style="q2">uye hamungaregi Mutsvene wenyu achiona kuora.</para>
  <para style="q1">
    <verse number="28" style="v"/>Makandizivisa nzira dzoupenyu;</para>
  <para style="q2">muchandizadza nomufaro pamberi penyu.’</para>
  <para style="p">
    <verse number="29" style="v"/>“Hama, ndingakuudzai ndiine chokwadi kuti tateguru wedu Dhavhidhi akafa akavigwa, uye guva rake richiri pano kusvikira nhasi. <verse number="30" style="v"/>Asi akanga ari muprofita uye aiziva kuti Mwari akanga amuvimbisa nemhiko kuti aizogadza mumwe wezvizvarwa zvake pachigaro choushe. <verse number="31" style="v"/>Achiona zviri mberi, akataura nezvokumuka kwaKristu, kuti akanga asina kusiyiwa muguva, uye muviri wake hauna kuona kuora. <verse number="32" style="v"/>Mwari akamutsa Jesu uyu kubva kuvakafa, uye isu tose tiri zvapupu zvacho. <verse number="33" style="v"/>Akasimudzirwa kuruoko rworudyi rwaMwari, akagamuchira kubva kuna Baba chipikirwa choMweya Mutsvene uye akadurura izvi zvamuri kuona nokunzwa iye zvino. <verse number="34" style="v"/>Nokuti Dhavhidhi haana kukwira kudenga, asi iye akati:</para>
  <para style="q1">“ ‘Ishe akati kuna She wangu:</para>
  <para style="q2">“Gara kuruoko rwangu rworudyi</para>
  <para style="q1">
    <verse number="35" style="v"/>kusvikira ndaita kuti vavengi vako</para>
  <para style="q2">vave chitsiko chetsoka dzako.” ’</para>
  <para style="p">
    <verse number="36" style="v"/>“Naizvozvo vaIsraeri vose ngavazive izvi: Jesu uyu, wamakaroverera pamuchinjikwa, Mwari akamuita Ishe naKristu.”</para>
  <para style="p">
    <verse number="37" style="v"/>Vanhu vakati vachinzwa izvozvo, vakabayiwa pamwoyo vakati kuna Petro navamwe vapostori, “Hama, tichaiteiko?”</para>
  <para style="p">
    <verse number="38" style="v"/>Petro akapindura akati, “Tendeukai mubhabhatidzwe, mumwe nomumwe wenyu, muzita raJesu Kristu kuti muregererwe zvivi zvenyu, uye mugogamuchira chipo choMweya Mutsvene. <verse number="39" style="v"/>Chipikirwa ndechenyu navana venyu navose vari kure, navose vachazodanwa naShe Mwari wedu.”</para>
  <para style="p">
    <verse number="40" style="v"/>Akavayambira namamwe mashoko mazhinji; uye akavakumbirisa achiti, “Muzviponese parudzi urwu rwakaora.” <verse number="41" style="v"/>Avo vakagamuchira shoko rake vakabhabhatidzwa, uye pazuva iro, vanhu vanenge zviuru zvitatu vakawedzerwa pauwandu hwavo.</para>
  <para style="s1">Kuwadzana kwaVatendi</para>
  <para style="p">
    <verse number="42" style="v"/>Vakazvipira pakudzidzisa kwavapostori napakuwadzana, pakumedura chingwa uye napakunyengetera. <verse number="43" style="v"/>Vanhu vose vakabatwa nokutya, uye zvishamiso zvizhinji nezviratidzo zvakaitwa navapostori. <verse number="44" style="v"/>Vatendi vose vaiva pamwe chete uye vakagoverana zvinhu zvose. <verse number="45" style="v"/>Vachitengesa zvavaiva nazvo nenhumbi dzavo, vakapa kuna ani naani aishayiwa. <verse number="46" style="v"/>Mazuva ose vairamba vachiungana pamwe chete mutemberi. Vaimedura chingwa mudzimba dzavo uye vachidya pamwe chete nomufaro uye nomwoyo wakanaka, <verse number="47" style="v"/>vachirumbidza Mwari uye vachidikanwa navanhu vose. Uye Ishe akawedzera pauwandu hwavo zuva rimwe nerimwe avo vakanga vachiponeswa.</para>
  <chapter number="3" style="c"/>
  <para style="s1">Petro anoporesa Chirema</para>
  <para style="p">
    <verse number="1" style="v"/>Rimwe zuva Petro naJohani vakanga vachikwidza kuenda kutemberi nenguva yokunyengetera, panguva yechitatu yamasikati. <verse number="2" style="v"/>Zvino mumwe murume akanga aberekwa ari chirema, aitakurwa achiendeswa pasuo retemberi rainzi Rakanaka, uye aiiswa ipapo mazuva ose kuti apemhe kuna avo vaipinda mutemberi. <verse number="3" style="v"/>Akati aona Petro naJohani voda kupinda, akavakumbira mari. <verse number="4" style="v"/>Petro akamutarisisa, Johani akadarowo. Ipapo Petro akati kwaari, “Titarise!” <verse number="5" style="v"/>Saka murume akavatarira, achifunga kuti achapiwa chinhu navo.</para>
  <para style="p">
    <verse number="6" style="v"/>Ipapo Petro akati, “Sirivha negoridhe handina, asi chandinacho ndinokupa. Muzita raJesu Kristu weNazareta, simuka ufambe.” <verse number="7" style="v"/>Akamubata noruoko rworudyi, akamubatsira kuti asimuke, pakarepo tsoka dzomurume uyu nezviziso zvetsoka dzake zvikasimba. <verse number="8" style="v"/>Akakwakuka, akamira, uye akatanga kufamba. Ipapo akapinda navo mutemberi, achifamba uye achisvetuka-svetuka, achirumbidza Mwari. <verse number="9" style="v"/>Vanhu vose vakati vachimuona achifamba achirumbidza Mwari, <verse number="10" style="v"/>vakamuziva kuti ndiye murume uya aisigara achipemha ari pasuo retemberi rainzi Rakanaka, uye vakakatyamara vakashamiswa kwazvo nezvakanga zvaitika kwaari.</para>
  <para style="s1">Petro anotaura kuna vanhu vakanga varipo</para>
  <para style="p">
    <verse number="11" style="v"/>Mupemhi akati achakabatirira pana Petro naJohani, vanhu vose vakashamiswa vakauya kwavari vachimhanya kunzvimbo yainzi Biravira raSoromoni. <verse number="12" style="v"/>Petro akati aona izvi, akati kwavari, “Imi varume veIsraeri, seiko izvi zvichikushamisai? Munotarisireiko kwatiri sokunge taita kuti murume uyu afambe nokuda kwesimba redu kana nokuda kwokururama kwedu? <verse number="13" style="v"/>Mwari waAbhurahama, Isaka naJakobho, Mwari wamadzibaba edu, akudza muranda wake Jesu. Makamuendesa kundourayiwa, uye imi makamuramba pamberi paPirato, kunyange akanga afunga kumuregedza hake. <verse number="14" style="v"/>Makaramba iye Mutsvene naiye Akarurama Oga uye mukakumbira kuti mhondi isunungurwe. <verse number="15" style="v"/>Makauraya muvambi woupenyu, asi Mwari akamumutsa kubva kuvakafa. Isu tiri zvapupu zvezvinhu izvi. <verse number="16" style="v"/>Nokutenda muzita raJesu, munhu uyu wamunoona uye wamunoziva, asimbiswa. Izita raJesu uye nokutenda kunouya kubudikidza naye kwauyisa kuporeswa uku kwaari, sezvamunoona imi mose.</para>
  <para style="p">
    <verse number="17" style="v"/>“Zvino, hama dzangu, ndinoziva kuti makaita nokusaziva sezvakangoitawo vatungamiri venyu. <verse number="18" style="v"/>Asi ndiwo mazadzisiro akaita Mwari zvaakataura kare kubudikidza navaprofita vose, achitaura kuti Kristu wake aizotambudzika. <verse number="19" style="v"/>Naizvozvo, tendeukai zvino, mudzokere kuna Mwari, kuitira kuti zvivi zvenyu zvidzimwe, kuti nguva dzokuvandudzwa dzinobva kuna She dzisvike <verse number="20" style="v"/>uye kuti atume Kristu, iye akagadzwa nokuda kwenyu, iye Jesu. <verse number="21" style="v"/>Anofanira kumboramba ari kudenga kusvikira nguva yokuti Mwari avandudze zvinhu zvose yasvika, sezvaakavimbisa kare kare kubudikidza navaprofita vake vatsvene. <verse number="22" style="v"/>Nokuti Mozisi akati, ‘Ishe Mwari wenyu achakumutsirai muprofita akafanana neni kubva pakati pavanhu venyu chaivo; munofanira kuteerera zvose zvaanokuudzai. <verse number="23" style="v"/>Ani naani zvake asingamuteereri achaparadzwa kwazvo pakati pavanhu vokwake.’</para>
  <para style="p">
    <verse number="24" style="v"/>“Zvirokwazvo, vaprofita vose kubva kuna Samueri zvichienda mberi, vazhinji vavo vakataura, vakaprofita nezvamazuva ano. <verse number="25" style="v"/>Imi muri vadyi venhaka yavaprofita neyesungano yakaitwa naMwari namadzibaba enyu. Akati kuna Abhurahama, ‘Marudzi ose apanyika acharopafadzwa kubudikidza navana vako.’ <verse number="26" style="v"/>Mwari akati amutsa muranda wake, akatanga kumutuma kwamuri kuti akuropafadzei nokukutendeutsai mumwe nomumwe wenyu kubva panzira dzenyu dzakaipa.”</para>
  <chapter number="4" style="c"/>
  <para style="s1">Petro naJohani pamberi peDare Guru</para>
  <para style="p">
    <verse number="1" style="v"/>Vaprista nomukuru wavarindi vetemberi navaSadhusi vakauya kuna Petro naJohani pavakanga vachiri kutaura navanhu. <verse number="2" style="v"/>Vakakanganisika zvikuru nokuti vapostori vakanga vachidzidzisa vanhu uye vachiparidza kumuka kwavakafa muna Jesu. <verse number="3" style="v"/>Vakabata Petro naJohani, uye nokuda kwokuti aiva manheru, vakavaisa mujeri kusvikira zuva raitevera. <verse number="4" style="v"/>Asi vazhinji vakanzwa shoko vakatenda, uye varume vakasvika zviuru zvinenge zvishanu pauwandu.</para>
  <para style="p">
    <verse number="5" style="v"/>Fume mangwana, vabati, vakuru navadzidzisi vomurayiro vakasangana muJerusarema. <verse number="6" style="v"/>Anasi muprista mukuru aivapo, uye Kayafasi Johani, Arekizanda navamwe varume vemhuri yomuprista mukuru vaivapowo. <verse number="7" style="v"/>Vakaita kuti Petro naJohani vauyiswe pamberi pavo vakatanga kuvabvunza vachiti, “Makaita izvi nesimba raani kana kuti nezita raani?”</para>
  <para style="p">
    <verse number="8" style="v"/>Ipapo Petro azere noMweya Mutsvene, akati kwavari, “Imi vabati nemi vakuru vavanhu, <verse number="9" style="v"/>kana tadanwa nhasi nokuda kwebasa rakanaka rakaitwa kuchirema uye tichibvunzwa kuti akaporeswa sei, <verse number="10" style="v"/>zvino muzive izvi, imi navanhu vose veIsraeri kuti: Zvakaitwa nezita raJesu Kristu weNazareta, iye wamakaroverera pamuchinjikwa asi Mwari akamumutsa kubva kuvakafa, ndiye aita kuti murume uyu amire pamberi penyu apora kudai. <verse number="11" style="v"/>Ndiye</para>
  <para style="q1">“ ‘ibwe ramakaramba imi vavaki,</para>
  <para style="q2">rakazova musoro wekona.’</para>
  <para style="m">
    <verse number="12" style="v"/>Ruponeso haruwanikwi kuna ani zvake, nokuti hakuna rimwe zita pasi pedenga rakapiwa kuvanhu ratingaponeswa naro.”</para>
  <para style="p">
    <verse number="13" style="v"/>Vakati vachiona kusatya kwaPetro naJohani uye vachiziva kuti vakanga vasina kudzidza, vachingova vanhuwo zvavo, vakakatyamara uye vakarangarira kuti varume ava vaiva naJesu. <verse number="14" style="v"/>Asi vachiona murume akanga aporeswa amire navo ipapo, havana chavakagona kutaura. <verse number="15" style="v"/>Saka vakavarayira kuti vabve paDare Guru, uye ivo vakasara vachitaurirana. <verse number="16" style="v"/>Vakati, “Tichaita seiko navarume ava? Munhu wose anogara muJerusarema anoziva kuti vakaita chishamiso chikuru uye isu hatigoni kuzviramba. <verse number="17" style="v"/>Asi kuti chinhu ichi chirege kuramba chichipararira pakati pavanhu, tinofanira kuyambira varume ava kuti varege kutaura kuna ani zvake muzita iri.”</para>
  <para style="p">
    <verse number="18" style="v"/>Ipapo vakavadanazve kuti vapinde ndokuvarayira kuti varege kutaura kana kutongodzidzisa muzita raJesu. <verse number="19" style="v"/>Asi Petro naJohani vakapindura vakati, “Tongai henyu imi kana zvakarurama pamberi paMwari kuti titeerere imi kupfuura Mwari. <verse number="20" style="v"/>Nokuti isu hatigoni kurega kutaura pamusoro pezvatakaona nezvatakanzwa.”</para>
  <para style="p">
    <verse number="21" style="v"/>Shure kwokuvayambirazve vakavarega vakaenda. Havana kugona kufunga kuti vangavaranga sei, nokuti vanhu vose vakanga vachirumbidza Mwari pamusoro pezvakanga zvaitika. <verse number="22" style="v"/>Nokuti murume akanga aporeswa nechishamiso akanga ana makore anodarika makumi mana.</para>
  <para style="s1">Munyengetero waVatendi</para>
  <para style="p">
    <verse number="23" style="v"/>Vakati vasunungurwa, Petro naJohani vakadzokera kuvanhu vokwavo vakandovaudza zvose zvakanga zvarehwa navaprista vakuru navakuru. <verse number="24" style="v"/>Vakati vanzwa izvi, vakasimudza manzwi pamwe chete kuna Mwari vakanyengetera vachiti, “Ishe Mwari, imi makaita denga nenyika negungwa, nezvose zvirimo. <verse number="25" style="v"/>Makataura noMweya Mutsvene kubudikidza nomuromo womuranda wenyu, baba vedu Dhavhidhi, muchiti:</para>
  <para style="q1">“ ‘Ndudzi dzinoitireko hasha</para>
  <para style="q2">uye vanhu vanofungireiko zvisina maturo?</para>
  <para style="q1">
    <verse number="26" style="v"/>Madzimambo enyika azvigadzirira</para>
  <para style="q2">uye vabati vanoungana pamwe chete</para>
  <para style="q2">kuzorwa naIshe</para>
  <para style="q2">uye noMuzodziwa Wake.’</para>
  <para style="m">
    <verse number="27" style="v"/>Zvirokwazvo Herodhi naPondiasi Pirato vakaungana pamwe chete neveDzimwe Ndudzi uye navanhu veIsraeri muguta rino kuzorangana kurwisa Jesu muranda wenyu mutsvene, iye wamakazodza. <verse number="28" style="v"/>Vakaita zvakanga zvatongwa nesimba renyu uye nokuda kwenyu kuti zvichaitika. <verse number="29" style="v"/>Zvino, Ishe, tarirai kutyisidzira kwavo mugobatsira varanda venyu kuti vataure shoko renyu nokushinga kukuru. <verse number="30" style="v"/>Tambanudzai ruoko rwenyu kuti muporese uye muite zviratidzo nezvishamiso kubudikidza nezita raJesu muranda wenyu mutsvene.”</para>
  <para style="p">
    <verse number="31" style="v"/>Shure kwokunge vanyengetera, nzvimbo yavakanga vakaungana pairi yakazungunuswa. Uye vose vakazadzwa noMweya Mutsvene vakataura shoko raMwari vasingatyi.</para>
  <para style="s1">Vatendi vanogovana Pfuma Yavo</para>
  <para style="p">
    <verse number="32" style="v"/>Vatendi vose vakanga vano mwoyo mumwe nendangariro imwe. Hakuna aiti chimwe chezvaaiva nazvo ndechake oga, asi vakagovana zvose zvavakanga vanazvo. <verse number="33" style="v"/>Vapostori vakaramba vachipupura nesimba kumuka kwaIshe Jesu, uye nyasha huru dzaiva pamusoro pavo. <verse number="34" style="v"/>Pakanga pasina vanoshayiwa pakati pavo. Nokuti nguva nenguva vaya vakanga vane minda kana dzimba vakazvitengesa, vakauyisa mari yezvavakatengesa <verse number="35" style="v"/>vakazviisa patsoka dzavapostori, uye yakagoverwa kuna ani zvake sokushayiwa kwake.</para>
  <para style="p">
    <verse number="36" style="v"/>Josefa, muRevhi aibva kuSaipurasi, uyo akatumidzwa navapostori kunzi Bhanabhasi (kureva kuti Mwanakomana woKukurudzira), <verse number="37" style="v"/>akatengesa munda wake akauya nemari akaiisa pamberi pavapostori.</para>
  <chapter number="5" style="c"/>
  <para style="s1">Ananiasi naSafira</para>
  <para style="p">
    <verse number="1" style="v"/>Zvino mumwe murume ainzi Ananiasi, pamwe chete nomukadzi wake Safira, akatengesawo chikamu chepfuma yake. <verse number="2" style="v"/>Mukadzi wake achinyatsozvizivawo, akazvikamurira chimwe chikamu chemari, asi yakasara akauya nayo akaiisa pamberi pavapostori.</para>
  <para style="p">
    <verse number="3" style="v"/>Ipapo Petro akati, “Ananiasi, Satani azadzireiko mwoyo wako kudai, kuti usvike pakureva nhema kuMweya Mutsvene uye wazvikamurira imwe mari yawawana pakutengesa munda? <verse number="4" style="v"/>Ko, wakanga usiri wako here usati watengeswa? Uye shure kwokunge wautengesa, mari yakanga isiri yako here? Chiiko chakaita kuti ufunge kuita chinhu chakadai? Hauna kureva nhema kuvanhu asi kuna Mwari.”</para>
  <para style="p">
    <verse number="5" style="v"/>Ananiasi akati anzwa izvi, akawira pasi akabva afa. Uye kutya kukuru kwakabata vose vakanga vanzwa zvakanga zvaitika. <verse number="6" style="v"/>Ipapo majaya akaswedera, akaputira muviri wake, akamutakura akaenda naye kunze vakandomuviga.</para>
  <para style="p">
    <verse number="7" style="v"/>Shure kwamaawa anenge matatu mukadzi wake akasvikopinda, asingazivi zvakanga zvaitika. <verse number="8" style="v"/>Petro akamubvunza akati, “Ndiudze, uyu ndiwo here mutengo wamakawana, iwe naAnaniasi, pamunda?”</para>
  <para style="p">Iye akati, “Hongu, ndiwoyu mutengo.”</para>
  <para style="p">
    <verse number="9" style="v"/>Petro akati kwaari, “Matenderana seiko kuti muedze Mweya waShe? Tarira! Tsoka dzamajaya aviga murume wako dziri pamukova, uye vachakutakura newewo.”</para>
  <para style="p">
    <verse number="10" style="v"/>Pakarepo akawira pasi, patsoka dzake akabva afa. Ipapo majaya akapinda uye akamuwana afa, akamutakura akaenda naye kunze akandomuviga parutivi pomurume wake. <verse number="11" style="v"/>Kutya kukuru kwakabata kereke yose navose vakanzwa zvinhu izvi.</para>
  <para style="s1">Vapostori vanoporesa Vazhinji</para>
  <para style="p">
    <verse number="12" style="v"/>Vapostori vakaita zviratidzo zvizhinji nezvishamiso pakati pavanhu. Uye vatendi vose vaiwanzosangana pamwe chete muBiravira raSoromoni. <verse number="13" style="v"/>Hakuna munhu akatsunga kubatana navo kunyange zvazvo vakanga vachikudzwa zvikuru navanhu. <verse number="14" style="v"/>Zvisinei zvazvo, varume vazhinji navakadzi vakatenda kuna She uye vakawedzera uwandu. <verse number="15" style="v"/>Nokuda kwaizvozvo, vanhu vakauya navairwara munzira dzomumisha vakavaradzika pamibhedha napahukwe vachiitira kuti mumvuri waPetro uwire pane vamwe vavo paainge ava kupfuura napavari. <verse number="16" style="v"/>Vanhu vazhinji zhinji vaibva mumaguta akapoteredza Jerusarema vakaunganawo, vakauya navarwere vavo navaya vaitambudzwa nemweya yakaipa, uye vose vakaporeswa.</para>
  <para style="s1">Vapostori Vanotambudzwa</para>
  <para style="p">
    <verse number="17" style="v"/>Ipapo muprista mukuru navamwe vose vaaiva navo, avo vakanga vari nhengo dzebato ravaSadhusi, vakazadzwa negodo. <verse number="18" style="v"/>Vakasunga vapostori vakavaisa mujeri. <verse number="19" style="v"/>Asi mutumwa waShe akauya usiku akazarura mukova wejeri akavabudisa, <verse number="20" style="v"/>akati, “Endai, mundomira muzvivanze zvetemberi, mugoudza vanhu mashoko ose oupenyu hutsva uhu.”</para>
  <para style="p">
    <verse number="21" style="v"/>Vakapinda mutemberi mangwanani, sezvavakanga vaudzwa, vakatanga kudzidzisa vanhu.</para>
  <para style="p">Muprista mukuru navamwe vake vakati vasvika, vakaunganidza Dare Guru ramakurukota, ungano yose yavakuru, vakatumira vanhu kuti vandotora vapostori kujeri. <verse number="22" style="v"/>Asi vabati vakati vasvika pajeri, vakawana vasimo. Saka vakadzokera vakasvikoti, <verse number="23" style="v"/>“Tawana jeri rakanyatsozarirwa, navarindi vamire pamikova; asi patazarura, hatina kuwana munhu mukati.” <verse number="24" style="v"/>Vakati vanzwa chiziviso ichi, mukuru wavarindi vetemberi navaprista vakuru vakakanganisika, vachishaya kuti chii chaizoitika.</para>
  <para style="p">
    <verse number="25" style="v"/>Ipapo mumwe akasvika akati, “Tarirai! Varume vamakaisa mujeri vamire mutemberi vachidzidzisa vanhu.” <verse number="26" style="v"/>Paakazvinzwa, mukuru wavarindi akabva aenda navabati vake akandouya navapostori. Havana kuzviita nokumanikidza, nokuti vaitya kuti vanhu vangavatake namabwe.</para>
  <para style="p">
    <verse number="27" style="v"/>Vakati vauya navapostori, vakavamisa pamberi peDare Guru kuti vabvunzwe nomuprista mukuru. <verse number="28" style="v"/>Akati, “Takakurayirai zvakasimba kuti murege kudzidzisa muzita iri. Asi mazadza Jerusarema rose nedzidziso yenyu uye munoda kuti tive nemhosva yeropa romurume uyu.”</para>
  <para style="p">
    <verse number="29" style="v"/>Petro navamwe vapostori vakapindura vachiti, “Tinofanira kuteerera Mwari kukunda vanhu! <verse number="30" style="v"/>Mwari wamadzibaba edu akamutsa Jesu kubva kuvakafa uyo wamakaita kuti aurayiwe nokumuturika pamuti. <verse number="31" style="v"/>Mwari akamusimudzira kuruoko rwake rworudyi soMuchinda noMuponesi kuti ape kutendeuka nokuregererwa kwezvivi kuvaIsraeri. <verse number="32" style="v"/>Isu tiri zvapupu zvezvinhu izvi, uyewo noMweya Mutsvene wakapiwa naMwari kuna avo vanomuteerera.”</para>
  <para style="p">
    <verse number="33" style="v"/>Vakati vanzwa izvi, vakashatirwa uye vakada kuvauraya. <verse number="34" style="v"/>Asi mumwe muFarisi ainzi Gamarieri, mudzidzisi womurayiro, uyo aikudzwa navanhu vose, akasimuka pakati pedare akarayira kuti vanhu vambobudiswa panze kwechinguvana. <verse number="35" style="v"/>Ipapo akati kwavari, “Imi varume veIsraeri, nyatsofungai pamusoro pezvamuri kuda kuita kuvanhu ava. <verse number="36" style="v"/>Munguva yakapfuura, kwakambova naTudhasi aizviti iye munhu mukuru, uye varume vanenge mazana mana vakamutevera. Akaurayiwa, vose vaimutevera vakaparadzirwa, uye zvikaguma zvava pasina. <verse number="37" style="v"/>Shure kwake, Judhasi weGarirea akambovapowo pamazuva okuverengwa kwavanhu akatungamirira boka ravanhu mune zvokupanduka. Naiyewo akaurayiwa, uye vose vaimutevera vakaparadzirwa. <verse number="38" style="v"/>Naizvozvo, panyaya iyi ndinokurayirai kuti: Regai vanhu ava vakadaro! Regai vaende! Nokuti kana kufunga kwavo kuri kwomunhu, kuchaguma. <verse number="39" style="v"/>Asi kana kuchibva kuna Mwari, hamungagoni kukonesa vanhu ava; muchazoona kuti muri kurwa naMwari.”</para>
  <para style="p">
    <verse number="40" style="v"/>Kutaura kwake kwakavadzikamisa. Vakadana vapostori kuti vapinde vakaita kuti varohwe. Ipapo vakavarayira kuti varege kutaura muzita raJesu, uye vakavaregedza.</para>
  <para style="p">
    <verse number="41" style="v"/>Vapostori vakabva paDare Guru, vachifara nokuda kwokuti vakanga vanzi vakafanira kutambudzwa nokunyadziswa nokuda kweZita iri. <verse number="42" style="v"/>Zuva rimwe nerimwe havana kumborega kudzidzisa nokuparidza shoko rakanaka vari mutemberi nomudzimba nedzimba kuti Jesu ndiye Kristu.</para>
  <chapter number="6" style="c"/>
  <para style="s1">Kusarudzwa kwaVanomwe</para>
  <para style="p">
    <verse number="1" style="v"/>Mumazuva iwayo vadzidzi zvavakanga vachiwedzerwa pauwandu, vaJudha vaitaura chiGiriki vaiva pakati pavo vakagununʼuna pamusoro pavaJudha vaitaura chiHebheru nokuti chirikadzi dzavo dzaidarikwa pakugoverwa kwezvokudya zvemisi yose. <verse number="2" style="v"/>Saka vane gumi navaviri vakaunganidza vadzidzi vose pamwe chete vakati, “Hazvingavi zvakanaka kwatiri kuti tirege ushumiri hweshoko raMwari kuti tishande pamatafura. <verse number="3" style="v"/>Hama, sarudzai varume vanomwe pakati penyu vanozivikanwa kuti vakazadzwa noMweya nouchenjeri. Isu tichaisa basa iri kwavari, <verse number="4" style="v"/>uye ticharamba tiri pakunyengetera napaushumiri hweshoko.”</para>
  <para style="p">
    <verse number="5" style="v"/>Shoko iri rakafadza boka rose. Vakasarudza Sitefani, murume akanga azere nokutenda uye noMweya Mutsvene; uyezve Firipi, Pirokorasi, Nikano, Timoni, Pamenasi, naNikorasi aibva kuAndioki, akanga akatendeukira kuchitendero chechiJudha. <verse number="6" style="v"/>Vakaisa varume ava kuvapostori, ivo vakavanyengeterera vakaisa maoko pamusoro pavo.</para>
  <para style="p">
    <verse number="7" style="v"/>Saka shoko raMwari rakapararira. Vadzidzi vakawanda kwazvo paJerusarema, uye boka guru ravaprista rakagamuchira kutenda.</para>
  <para style="s1">Kubatwa kwaSitefani</para>
  <para style="p">
    <verse number="8" style="v"/>Zvino Sitefani, murume akanga azere nenyasha dzaMwari nesimba, akaita zvishamiso zvikuru nezviratidzo pakati pavanhu. <verse number="9" style="v"/>Kusapindirana kwakamuka, kuchibva kunhengo dzeSinagoge reVokusununguka (ndiro raiva zita ravo), vaJudha vokuSairini nevokuArekizandiria pamwe chete namatunhu eKirikia neEzhia. Varume ava vakatanga kukakavadzana naSitefani, <verse number="10" style="v"/>asi havana kugona kukunda uchenjeri hwake kana Mweya waaitaura nawo.</para>
  <para style="p">
    <verse number="11" style="v"/>Ipapo vakakurudzira vamwe varume muchivande kuti vati, “Tanzwa Sitefani achitaura mashoko okumhura Mozisi naMwari.”</para>
  <para style="p">
    <verse number="12" style="v"/>Nokudaro vakamutsa mwoyo yavanhu navakuru uye navadzidzisi vomurayiro. Vakabata Sitefani vakamuuyisa pamberi peDare Guru. <verse number="13" style="v"/>Vakabudisa zvapupu zvenhema, zvikati, “Munhu uyu haamboregi kutaura zvakaipa pamusoro penzvimbo tsvene ino uye napamusoro pomurayiro. <verse number="14" style="v"/>Nokuti takamunzwa achiti Jesu uyu weNazareta achaparadza nzvimbo ino uye agoshandura tsika dzatakapiwa naMozisi.”</para>
  <para style="p">
    <verse number="15" style="v"/>Vose vakanga vagere muDare Guru vakatarisisa Sitefani vakaona kuti chiso chake chakanga chaita sechiso chomutumwa.</para>
  <chapter number="7" style="c"/>
  <para style="s1">Sitefani anotaura kuDare Guru</para>
  <para style="p">
    <verse number="1" style="v"/>Ipapo muprista mukuru akamubvunza akati, “Izvi zvauri kupomerwa ndezvechokwadi here?”</para>
  <para style="p">
    <verse number="2" style="v"/>Iye akapindura achiti, “Hama dzangu nemi madzibaba, nditeererei! Mwari wokubwinya akazviratidza kuna baba vedu Abhurahama paakanga achiri kuMesopotamia, asati agara muHarani. <verse number="3" style="v"/>Mwari akati kwaari, ‘Ibva munyika yako nokuhama dzako, uende kunyika yandichakuratidza.’</para>
  <para style="p">
    <verse number="4" style="v"/>“Saka akabva munyika yavaKaradhea akandogara muHarani. Shure kwokufa kwababa vake, Mwari akamutuma munyika ino yamugere zvino. <verse number="5" style="v"/>Haana kumupa nhaka imomo, kunyange paangatsika norutsoka rwake. Asi Mwari akamuvimbisa kuti iye nezvizvarwa zvake zvaimutevera vaizotora nyika ino, kunyange panguva iyoyo Abhurahama akanga asina mwana. <verse number="6" style="v"/>Mwari akataura naye achiti, ‘Zvizvarwa zvako zvichava vatorwa munyika isiri yavo, uye vachaitwa varanda vagotambudzwa kwamakore mazana mana. <verse number="7" style="v"/>Asi ndicharanga rudzi rwavachashandira senhapwa,’ ndizvo zvakataurwa naMwari, ‘uye shure kwaizvozvo vachabuda munyika iyoyo vagondishumira panzvimbo ino.’ <verse number="8" style="v"/>Ipapo akapa Abhurahama sungano yokudzingiswa. Abhurahama akabereka Isaka akamudzingisa zuva rorusere shure kwokuberekwa kwake. Shure kwaizvozvo Isaka akabereka Jakobho, uye Jakobho akabereka madzitateguru ane gumi navaviri.</para>
  <para style="p">
    <verse number="9" style="v"/>“Nokuti madzitateguru akaitira godo Josefa, vakamutengesa senhapwa kuIjipiti. Asi Mwari akanga anaye <verse number="10" style="v"/>akamununura kubva pamatambudziko ake ose. Akapa Josefa uchenjeri uye akaita kuti adikanwe naFaro mambo weIjipiti; saka akamuita mutongi weIjipiti nomuzinda wake wose.</para>
  <para style="p">
    <verse number="11" style="v"/>“Zvino nzara yakasvika muIjipiti yose neKenani, kukava nokutambudzika kukuru, uye madzibaba edu akashayiwa zvokudya. <verse number="12" style="v"/>Jakobho akati anzwa kuti kuIjipiti kwaiva nezviyo, akatuma madzibaba edu parwendo rwavo rwokutanga. <verse number="13" style="v"/>Parwendo rwavo rwechipiri, Josefa akaudza madzikoma ake kuti iye aiva ani uye Faro akanzwa nezvemhuri yaJosefa. <verse number="14" style="v"/>Shure kwaizvozvo, Josefa akatuma shoko kuti baba vake Jakobho, nemhuri yavo yose, vanhu makumi manomwe navashanu pamwe chete, vauye. <verse number="15" style="v"/>Ipapo Jakobho akaburuka akaenda kuIjipiti, uko kwaakandofira iye namadzibaba edu. <verse number="16" style="v"/>Mitumbi yavo yakatakurwa ikaendeswa kuShekemu vakavigwa muguva rakanga ratengwa naAbhurahama kubva kuvanakomana vaHamori, paShekemu, nomutengo wemari yakati kuti.</para>
  <para style="p">
    <verse number="17" style="v"/>“Nguva yakati yaswedera yokuti Mwari azadzise chipikirwa chake kuna Abhurahama, uwandu hwavanhu vedu muIjipiti hwakawedzerwa zvikuru. <verse number="18" style="v"/>Ipapo mumwe mambo, akanga asingazivi nezvaJosefa, akava mutongi weIjipiti. <verse number="19" style="v"/>Akabata vanhu vedu zvakaipa akadzvinyirira madzitateguru edu achivamanikidza kuti varase vana vachangoberekwa kuitira kuti vagofa.</para>
  <para style="p">
    <verse number="20" style="v"/>“Panguva iyoyo Mozisi akaberekwa, uye akanga asiri mwanawo zvake. Akachengetwa mumba mababa vake kwemwedzi mitatu. <verse number="21" style="v"/>Paakasiyiwa kunze, mwanasikana waFaro akamutora akamurera somwanakomana wake. <verse number="22" style="v"/>Mozisi akadzidziswa uchenjeri hwose hweIjipiti uye aigona kwazvo kutaura nokuita zvinhu.</para>
  <para style="p">
    <verse number="23" style="v"/>“Mozisi paakanga ava namakore makumi mana okuberekwa, akafunga zvokundoshanyira hama dzake ivo vaIsraeri. <verse number="24" style="v"/>Akaona mumwe wavo achitambudzwa nomuIjipita, saka akasvika akamurwira akatsiva nokuuraya muIjipita uya. <verse number="25" style="v"/>Mozisi akafunga kuti vanhu vake vachaziva kuti Mwari ainge achimushandisa kuti avanunure, asi ivo havana kuzviziva. <verse number="26" style="v"/>Fume mangwana Mozisi akasvikowana vaIsraeri vaviri vachirwa. Akaedza kuvayananisa achiti, ‘Varume, muri hama imi; munodireiko kukuvadzana?’</para>
  <para style="p">
    <verse number="27" style="v"/>“Asi murume uya akanga achitambudza mumwe akasundidzira Mozisi padivi akati, ‘Ndianiko akakuita mubati nomutongi wedu? <verse number="28" style="v"/>Unoda kundiuraya sokuuraya kwawakaita muIjipita nezuro?’ <verse number="29" style="v"/>Mozisi paakanzwa izvozvo, akatiza akaenda kuMidhiani, uko kwaakandogara ari mutorwa uye akabereka vanakomana vaviri.</para>
  <para style="p">
    <verse number="30" style="v"/>“Makore makumi mana akati apfuura, mutumwa akazviratidza kuna Mozisi ari mumurazvo womoto mugwenzi, mugwenga raiva pedyo neGomo reSinai. <verse number="31" style="v"/>Paakaona chinhu ichi, akashamiswa nezvaakaona. Akati achiswedera kuti anyatsoona, akanzwa inzwi raIshe richiti, <verse number="32" style="v"/>‘Ndini Mwari wamadzibaba ako, Mwari waAbhurahama, Isaka naJakobho.’ Mozisi akadedera nokutya akatadza kana kutarisa.</para>
  <para style="p">
    <verse number="33" style="v"/>“Ipapo Jehovha akati kwaari, ‘Bvisa shangu dzako; nokuti nzvimbo yaumire pairi itsvene. <verse number="34" style="v"/>Zvirokwazvo ndaona kudzvinyirirwa kwavanhu vangu muIjipiti. Ndanzwa kugomera kwavo, saka ndaburuka kuti ndizovasunungura. Zvino uya, ndinoda kukutuma udzokere kuIjipiti.’</para>
  <para style="p">
    <verse number="35" style="v"/>“Ndiye Mozisi uya wavakanga varamba namashoko okuti, ‘Ndianiko akakuita mubati nomutongi wedu?’ Ndiye akatumwa naMwari pachake kuti ave mubati nomusununguri wavo, kubudikidza nomutumwa akazviratidza kwaari mugwenzi. <verse number="36" style="v"/>Ndiye akavabudisa muIjipiti uye akaita zvishamiso nezviratidzo muIjipiti, paGungwa Dzvuku uye kwamakore makumi mana murenje.</para>
  <para style="p">
    <verse number="37" style="v"/>“Ndiye Mozisi uya akaudza vaIsraeri kuti, ‘Mwari achakutumirai muprofita akaita seni anobva muvanhu venyu chaivo.’ <verse number="38" style="v"/>Akanga ari muungano yaiva murenje, pamwe chete nomutumwa akataura kwaari paGomo reSinai, uye namadzibaba edu; uye akagamuchira mashoko mapenyu kuti azoasvitsa kwatiri.</para>
  <para style="p">
    <verse number="39" style="v"/>“Asi madzibaba edu akaramba kumuteerera. Vakamuramba uye mumwoyo yavo vakadzokerazve kuIjipiti. <verse number="40" style="v"/>Vakati kuna Aroni, ‘Tiitire vamwari vachatitungamirira. Kana ari Mozisi uyu akatibudisa muIjipiti, hatizivi zvakamuwira! <verse number="41" style="v"/>Ndiyo nguva yavakaumba chifananidzo chakaita semhuru. Vakauya nezvibayiro kwachiri vakachipemberera vachikudza chinhu chakaitwa namaoko avo. <verse number="42" style="v"/>Asi Mwari akavafuratira akavasiya kuti vanamate hondo dzokudenga, sezvazvakanyorwa mubhuku ravaprofita zvichinzi:</para>
  <para style="q1">“ ‘Makandivigira zvibayiro nezvipo</para>
  <para style="q2">makore makumi mana murenje here, imi imba yaIsraeri?</para>
  <para style="q1">
    <verse number="43" style="v"/>Makatakura tabhenakeri yaMoreki</para>
  <para style="q2">nenyeredzi yamwari wenyu Refani,</para>
  <para style="q2">zvifananidzo zvamakaita kuti muzvinamate.</para>
  <para style="q1">Naizvozvo ndichakuendesai kuutapwa’ mberi kweBhabhironi.</para>
  <para style="p">
    <verse number="44" style="v"/>“Madzitateguru edu akanga ane tabhenakeri yeChipupuriro pakati pavo murenje. Yakanga yakagadzirwa sokurayirwa kwakanga kwaitwa Mozisi naMwari, maererano nomufananidzo waakanga aona. <verse number="45" style="v"/>Vakagamuchira tabhenakeri, vachitungamirirwa naJoshua, madzibaba edu akauya pamwe chete nayo paya pavakatora nyika kubva kundudzi dzakanga dzadzingwa pamberi pavo naMwari. Tabhenakeri yakagara munyika iyo kusvikira panguva yaDhavhidhi, <verse number="46" style="v"/>uyo akaitirwa zvakanaka naMwari uye akakumbira kuti avakire Mwari waJakobho nzvimbo yokugara. <verse number="47" style="v"/>Asi Soromoni ndiye akazomuvakira imba.</para>
  <para style="p">
    <verse number="48" style="v"/>“Kunyange zvakadaro, Wokumusoro-soro haagari mudzimba dzakavakwa navanhu. Sezvinorehwa nomuprofita achiti:</para>
  <para style="q1">
    <verse number="49" style="v"/>“ ‘Denga ndicho chigaro changu choushe</para>
  <para style="q2">uye nyika ndiyo chitsiko chetsoka dzangu.</para>
  <para style="q1">Ko, muchandivakira imba yakaita sei?</para>
  <para style="q4">ndizvo zvinotaura Ishe.</para>
  <para style="q2">Kana kuti nzvimbo yangu yokuzorora ichava kupiko?</para>
  <para style="q1">
    <verse number="50" style="v"/>Ko, ruoko rwangu haruna kuita izvozvi zvose here?’</para>
  <para style="p">
    <verse number="51" style="v"/>“Imi vanhu vemitsipa mikukutu, vane mwoyo nenzeve dzisina kudzingiswa! Makangoita samadzibaba enyu: Munogara muchidzivisa Mweya Mutsvene! <verse number="52" style="v"/>Kwakambova nomuprofita asina kutambudzwa namadzibaba enyu here? Vakauraya kunyange vaya vakaprofita kuuya kwaIye Oga Akarurama. Uye zvino makamupandukira mukamuuraya, <verse number="53" style="v"/>iyemi makagamuchira murayiro wamakapiwa kubudikidza navatumwa, asi mukasauteerera.”</para>
  <para style="s1">Kutakwa kwaSitefani namabwe</para>
  <para style="p">
    <verse number="54" style="v"/>Vakati vanzwa izvi, vakashatirwa zvikuru uye vakamurumanyira meno avo. <verse number="55" style="v"/>Asi Sitefani, azere noMweya Mutsvene, akatarisa kudenga akaona kubwinya kwaMwari, uye Jesu amire kuruoko rworudyi rwaMwari. <verse number="56" style="v"/>Akati, “Tarirai, ndinoona denga razaruka uye Mwanakomana woMunhu amire kuruoko rworudyi rwaMwari.”</para>
  <para style="p">
    <verse number="57" style="v"/>Pavakanzwa izvi vakadzivira nzeve dzavo vakamhanyira kwaari vose, vachidanidzira namanzwi ari pamusoro-soro, <verse number="58" style="v"/>vakamuzvuzvurudzira kunze kweguta vakatanga kumutaka namabwe. Uye, vaya vaiva zvapupu vakandoisa nguo dzavo patsoka dzejaya rainzi Sauro.</para>
  <para style="p">
    <verse number="59" style="v"/>Vachiri kumutaka namabwe, Sitefani akanyengetera, akati, “Ishe Jesu, gamuchirai mweya wangu.” <verse number="60" style="v"/>Ipapo akapfugama namabvi ake akadanidzira achiti, “Ishe, musavapa mhosva yechivi ichi.” Akati ataura izvi, akavata.</para>
  <chapter number="8" style="c"/>
  <para style="p">
    <verse number="1" style="v"/>Uye Sauro akanga aripo achibvumirana nokufa kwake.</para>
  <para style="s1">Kereke inotambudzwa uye inoparadzirwa</para>
  <para style="p">Nomusi uyo kutambudzwa kukuru kwakatanga pakereke yepaJerusarema, uye vose vakaparadzirwa muJudhea rose nomuSamaria, kukasara vapostori chete. <verse number="2" style="v"/>Varume vaitya Mwari vakaviga Sitefani uye vakamuchema zvikuru. <verse number="3" style="v"/>Asi Sauro akatanga kuparadza kereke. Achipinda muimba neimba, akazvuzvurudza varume navakadzi achivaisa mutorongo.</para>
  <para style="s1">Firipi anoparidza muSamaria</para>
  <para style="p">
    <verse number="4" style="v"/>Vaya vakanga vaparadzirwa vakaparidza shoko kwose kwose kwavaienda. <verse number="5" style="v"/>Firipi akaburuka akaenda kuguta raiva muSamaria akaparidza Kristu ikoko. <verse number="6" style="v"/>Vanhu vazhinji vakati vanzwa Firipi uye vakaona zviratidzo zvaakaita, vose vakanyatsoteerera kune zvaaitaura. <verse number="7" style="v"/>Nokuti mweya yetsvina yakabuda muvanhu ichidanidzira nenzwi guru, uye vazhinji vakanga vakaoma mitezo navakanga vakaremara vakaporeswa. <verse number="8" style="v"/>Nokudaro kwakava nomufaro mukuru muguta iro.</para>
  <para style="s1">Simoni Nʼanga</para>
  <para style="p">
    <verse number="9" style="v"/>Zvino kwechinguva mumwe murume ainzi Simoni akanga aita unʼanga muguta uye akashamisa vanhu vose veSamaria. Aizvirumbidza achiti iye akanga ari munhu mukuru, <verse number="10" style="v"/>uye vanhu vose kubva kuna vakakwirira kusvikira kuna vari pasi pasi, vaimuteerera vachiti, “Munhu uyu ndiye simba guru raMwari.” <verse number="11" style="v"/>Vaimutevera nokuti akanga avashamisa kwenguva refu namashiripiti ake. <verse number="12" style="v"/>Asi vakati vatenda Firipi sezvo aiparidza vhangeri roumambo hwaMwari nezita raJesu Kristu, vakabhabhatidzwa, vose varume navakadzi. <verse number="13" style="v"/>Simoni pachake akatenda uye akabhabhatidzwa. Uye akatevera Firipi kwose kwose, achikatyamadzwa nezviratidzo zvikuru zvaakaona.</para>
  <para style="p">
    <verse number="14" style="v"/>Vapostori vaiva muJerusarema vakati vanzwa kuti vaSamaria vagamuchira shoko raMwari, vakatumira Petro naJohani kwavari. <verse number="15" style="v"/>Vakati vasvika, vakavanyengeterera kuti vagamuchire Mweya Mutsvene, <verse number="16" style="v"/>nokuti Mweya Mutsvene akanga asati auya pamusoro paani zvake wavo; vakanga vangobhabhatidzwa muzita raIshe Jesu. <verse number="17" style="v"/>Ipapo Petro naJohani vakaisa maoko pamusoro pavo, vakagamuchira Mweya Mutsvene.</para>
  <para style="p">
    <verse number="18" style="v"/>Simoni akati aona kuti Mweya Mutsvene waipiwa nokuiswa kwamaoko avapostori, akavapa mari <verse number="19" style="v"/>akati, “Ndipeiwo simba iri kuti munhu wose wandichaisa maoko pamusoro agamuchire Mweya Mutsvene.”</para>
  <para style="p">
    <verse number="20" style="v"/>Petro akapindura akati, “Mari yako ngaiparare pamwe chete newe, nokuti wafunga kuti ungatenga chipo chaMwari nemari! <verse number="21" style="v"/>Iwe hauna chikamu kana mugove muushumiri uhu, nokuti mwoyo wako hauna kunaka pamberi paMwari. <verse number="22" style="v"/>Tendeuka ubve pakuipa uku uye unyengetere kuna She. Zvimwe achakukanganwira pakuva nepfungwa yakadai mumwoyo mako. <verse number="23" style="v"/>Nokuti ndinoona kuti iwe uzere nduru inovava uye wakasungwa nechivi.”</para>
  <para style="p">
    <verse number="24" style="v"/>Ipapo Simoni akapindura akati, “Ndinyengetererei kuna She kuti zvose zvamataura zvirege kuitika kwandiri.”</para>
  <para style="p">
    <verse number="25" style="v"/>Vakati vapupura uye vakaparidza shoko raShe, Petro naJohani vakadzokera kuJerusarema, vachiparidza vhangeri mumisha yakawanda yomuSamaria.</para>
  <para style="s1">Firipi nomuEtiopia</para>
  <para style="p">
    <verse number="26" style="v"/>Zvino mutumwa waShe akati kuna Firipi, “Buruka uende zasi kumugwagwa, wokugwenga, unoburuka uchibva kuJerusarema uchienda kuGaza.” <verse number="27" style="v"/>Saka akasimuka akapinda munzira uye akasangana nomuyunaki wechiEtiopia, muchinda mukuru aichengeta pfuma yaKandase, mambokadzi weEtiopia. Murume uyu akanga aenda kundonamata kuJerusarema, <verse number="28" style="v"/>uye pakudzoka kwake kumusha akanga agere mungoro achiverenga bhuku raIsaya muprofita. <verse number="29" style="v"/>Mweya Mutsvene akati kuna Firipi, “Enda kungoro iyo, uswedere pedyo nayo.”</para>
  <para style="p">
    <verse number="30" style="v"/>Ipapo Firipi akamhanya achienda kungoro akanzwa murume uya achiverenga kubva kuna Isaya muprofita. Firipi akati kwaari, “Uri kunzwisisa zvauri kuverenga here?”</para>
  <para style="p">
    <verse number="31" style="v"/>Iye akati, “Ndinganzwisisa seiko kana pasina munhu anonditsanangurira?” Saka akadana Firipi kuti akwire mungoro agare nayemo.</para>
  <para style="p">
    <verse number="32" style="v"/>Muyunaki uyu aiverenga chitsauko ichi choRugwaro:</para>
  <para style="q1">“Akatungamirirwa segwai raindobayiwa,</para>
  <para style="q2">uye segwayana rinyerere pamberi pomuveuri,</para>
  <para style="q2">saka haana kushamisa muromo wake.</para>
  <para style="q1">
    <verse number="33" style="v"/>Mukuninipiswa kwake akashayiwa kururamisirwa.</para>
  <para style="q2">Ndianiko angataura nezvezvizvarwa zvake?</para>
  <para style="q2">Nokuti upenyu hwake hwakabviswa panyika.”</para>
  <para style="p">
    <verse number="34" style="v"/>Muyunaki uyu akabvunza Firipi akati, “Ndapota, ndiudze, muprofita ari kutaura pamusoro paaniko, anozvireva iye kana mumwe munhuwo?” <verse number="35" style="v"/>Ipapo Firipi akatanga nechitsauko ichocho choRugwaro akamuparidzira vhangeri raJesu.</para>
  <para style="p">
    <verse number="36" style="v"/>Zvavakanga vachifamba nomugwagwa, vakasvika pakanga pane mvura saka muyunaki akati, “Tarirai, heino mvura. Chingandikonesa kubhabhatidzwa chiiko?” <verse number="37" style="v"/>Uye Firipi akati, “Kana uchitenda nomwoyo wako wose, zvinogoneka.” Iye akapindura akati, “Ndinotenda kuti Jesu Kristu ndiye Mwanakomana waMwari.” <verse number="38" style="v"/>Akarayira kuti ngoro imiswe. Ipapo vose vari vaviri, Firipi nomuyunaki vakapinda mumvura, Firipi akamubhabhatidza. <verse number="39" style="v"/>Vakati vabuda mumvura, Mweya waShe wakatora Firipi pakarepo, uye muyunaki haana kuzomuonazve, asi akafamba munzira yake achifara kwazvo. <verse number="40" style="v"/>Zvakadaro hazvo, Firipi akazoonekwa paAzotasi uye akafamba achiparidza vhangeri mumaguta ose kusvikira asvika kuKesaria.</para>
  <chapter number="9" style="c"/>
  <para style="s1">Kutendeuka kwaSauro</para>
  <para style="p">
    <verse number="1" style="v"/>Zvichakadaro Sauro akanga ari mubishi rokutaura zvokuuraya vadzidzi vaShe. Akaenda kumuprista mukuru <verse number="2" style="v"/>akandomukumbira matsamba kuti agoenda nawo kumasinagoge okuDhamasiko, kuti kana akawana ani zvake ari weNzira iyo, vangava varume kana vakadzi, aizovabata savasungwa agoenda navo kuJerusarema. <verse number="3" style="v"/>Akati oswedera kuDhamasiko ari parwendo rwake, pakarepo chiedza chakabva kudenga chikamupenyera kumativi ose. <verse number="4" style="v"/>Akawira pasi akanzwa inzwi richiti kwaari, “Sauro, Sauro, unonditambudzireiko?”</para>
  <para style="p">
    <verse number="5" style="v"/>Sauro akabvunza akati, “Ndimi aniko, Ishe?”</para>
  <para style="p">Iye akapindura akati, “Ndini Jesu wauri kutambudza. <verse number="6" style="v"/>Zvino simuka uende muguta, uchandoudzwa zvaunofanira kuita.”</para>
  <para style="p">
    <verse number="7" style="v"/>Varume vaifamba naSauro vakamira vakashaya chokutaura; vakanzwa inzwi asi havana kuona kana munhu. <verse number="8" style="v"/>Sauro akasimuka, asi akati achisvinudza meso ake haana kugona kuona chinhu. Saka vakamubata ruoko vakamutungamirira kupinda muDhamasiko. <verse number="9" style="v"/>Akava bofu kwamazuva matatu, uye akanga asingadyi kana kunwa kana chinhu.</para>
  <para style="p">
    <verse number="10" style="v"/>MuDhamasiko makanga muno mudzidzi ainzi Ananiasi. Ishe akati kwaari muchiratidzo, “Ananiasi!”</para>
  <para style="p">Iye akapindura akati, “Ndiri pano Ishe.”</para>
  <para style="p">
    <verse number="11" style="v"/>Ishe akati kwaari, “Enda kumba kwaJudhasi panzira inonzi Nzira Yakarurama undobvunza murume anonzi Sauro anobva kuTasasi, nokuti ari kunyengetera. <verse number="12" style="v"/>Akaona muchiratidzo murume anonzi Ananiasi achiuya kwaari akaisa maoko ake pamusoro pake kuti aonezve.”</para>
  <para style="p">
    <verse number="13" style="v"/>Ananiasi akapindura akati, “Ishe, ndakanzwa mashoko akawanda pamusoro pomurume uyu, uye nezvakaipa zvose zvaakaitira vatsvene venyu muJerusarema. <verse number="14" style="v"/>Uye akauya kuno nemvumo yakabva kuvaprista vakuru yokuti asunge vose vanodana kuzita renyu.”</para>
  <para style="p">
    <verse number="15" style="v"/>Asi Ishe akati kuna Ananiasi, “Enda! Murume uyu mudziyo wangu wandakasanangura kuti aende nezita rangu pamberi pevedzimwe ndudzi napamberi pamadzimambo avo uye napamberi paIsraeri. <verse number="16" style="v"/>Ndichamuratidza kuti anofanira kutambudzika sei nokuda kwezita rangu.”</para>
  <para style="p">
    <verse number="17" style="v"/>Ipapo Ananiasi akaenda kuimba iyi akasvikopindamo. Akaisa maoko ake pamusoro paSauro akati, “Muzvarwa Sauro, Ishe Jesu, uyo akazviratidza kwauri pamugwagwa pawakanga uchiuya kuno, andituma kuti iwe uonezve uye uzadzwe noMweya Mutsvene.” <verse number="18" style="v"/>Pakarepo, zvinhu zvakaita samakwati zvakabva pameso aSauro, akagona kuonazve. Akasimuka akabhabhatidzwa, <verse number="19" style="v"/>uye shure kwokunge adya zvokudya, akavazve nesimba.</para>
  <para style="s1">Sauro muDhamasiko nomuJerusarema</para>
  <para style="p">Sauro akagara navadzidzi paDhamasiko kwamazuva mazhinji. <verse number="20" style="v"/>Pakarepo akatanga kuparidza musinagoge kuti Jesu ndiye Mwanakomana waMwari. <verse number="21" style="v"/>Vose vakamunzwa vakakatyamara vakati, “Ko, haazi iye here akamutsa bongozozo muJerusarema pakati paavo vanodana kuzita iri? Uye haana kuuya kuno kuzovabata savasungwa kuti avaendese kuvaprista vakuru here?” <verse number="22" style="v"/>Asi Sauro akanyanya kuva nesimba akakunda vaJudha vaigara muDhamasiko achivaratidza kuti Jesu ndiye Kristu.</para>
  <para style="p">
    <verse number="23" style="v"/>Mazuva mazhinji akati apera, vaJudha vakarangana kumuuraya, <verse number="24" style="v"/>asi Sauro akanzwa nezverangano yavo. Vakarinda masuo eguta masikati nousiku vachiitira kuti vagomuuraya. <verse number="25" style="v"/>Asi vateveri vake vakamutora usiku vakamuburutsa ari mudengu napakanga pakashama murusvingo.</para>
  <para style="p">
    <verse number="26" style="v"/>Akati asvika kuJerusarema akaedza kuti abatane navadzidzi, asi vose vakanga vachimutya, vasingatendi kuti akanga ava mudzidzi wechokwadi. <verse number="27" style="v"/>Asi Bhanabhasi akamutora akamuuyisa kuvapostori. Akavaudza kuti Sauro akanga aona Ishe sei ari parwendo rwake uye kuti muDhamasiko Ishe akanga ataura kwaari, uyewo kuti akaparidza sei muzita raJesu asingatyi. <verse number="28" style="v"/>Saka Sauro akagara navo muJerusarema akasununguka, achitaura muzita raIshe uye akafamba asingatyi. <verse number="29" style="v"/>Akataura uye akapikisana navaJudha vaitaura chiGiriki, asi vakaedza kumuuraya. <verse number="30" style="v"/>Zvino hama dzakati dzazvinzwa izvi, dzakamutora dzikaburuka naye kuKesaria ndokumuendesa kuTasasi.</para>
  <para style="p">
    <verse number="31" style="v"/>Ipapo kereke yakava norugare muJudhea mose, nomuGarirea neSamaria. Kereke yakasimbiswa; uye yakakurudzirwa naMweya Mutsvene, ikakura pauwandu, ichirarama mukutya Ishe.</para>
  <para style="s1">Eniasi naDhokasi</para>
  <para style="p">
    <verse number="32" style="v"/>Petro paakanga achifamba achipota nenyika, akashanyira vatsvene muRidha. <verse number="33" style="v"/>Ikoko, akawana mumwe murume ainzi Eniasi akanga akaoma mutezo uye akanga achigara avete panhoo kwamakore masere. <verse number="34" style="v"/>Petro akati kwaari, “Eniasi, Jesu Kristu anokuporesa. Simuka uzvitakurire nhoo yako.” Pakarepo Eniasi akasimuka. <verse number="35" style="v"/>Vose vaigara muRidha nomuSharoni vakamuona vakatendeukira kuna She.</para>
  <para style="p">
    <verse number="36" style="v"/>MuJopa maiva nomudzidzi ainzi Tabhita (kana zvichishandurwa, Dhokasi), aiita zvakanaka nguva dzose uye achibatsira varombo. <verse number="37" style="v"/>Panguva inenge iyoyo akatanga kurwara ndokubva afa, mutumbi wake ukashambidzwa uye ukaiswa muimba yapamusoro. <verse number="38" style="v"/>Ridha yakanga iri pedyo neJopa; saka vadzidzi vakati vanzwa kuti Petro akanga ari muRidha, vakatuma varume vaviri kwaari kuti vandomukumbira vachiti, “Tapota, uyai nokukurumidza!”</para>
  <para style="p">
    <verse number="39" style="v"/>Petro akaenda navo, uye akati asvika, vakamutora vakaenda naye muimba yapamusoro. Chirikadzi dzose dzakamira dzakamupoteredza, dzichichema dzichimuratidza majasi nedzimwe nguo dzakanga dzaitwa naDhokasi panguva yaakanga achinavo.</para>
  <para style="p">
    <verse number="40" style="v"/>Petro akavabudisa vose mumba; ipapo akapfugama namabvi ake akanyengetera. Akatendeukira kumukadzi akanga afa akati, “Tabhita, muka.” Iye akasvinura meso ake, uye akati aona Petro, akamuka akagara. <verse number="41" style="v"/>Akamubata noruoko akamubatsira kuti amire netsoka dzake. Ipapo akadana vatendi nechirikadzi ndokubva amupa kwavari ari mupenyu. <verse number="42" style="v"/>Izvi zvakazivikanwa muJopa yose, uye vanhu vazhinji vakatenda kuna She. <verse number="43" style="v"/>Petro akambogara muJopa kwechinguva nomusuki wamatehwe ainzi Simoni.</para>
  <chapter number="10" style="c"/>
  <para style="s1">Koniriasi anodana Petro</para>
  <para style="p">
    <verse number="1" style="v"/>PaKesaria pakanga pano mumwe murume ainzi Koniriasi, mukuru wezana weHondo yavaItaria. <verse number="2" style="v"/>Iye nemhuri yake vakanga vakazvipira uye vaitya Mwari; aipa kwazvo kuna vanoshayiwa uye ainyengetera kuna Mwari nguva dzose. <verse number="3" style="v"/>Mumwe musi panguva inenge yechitatu masikati akaona chiratidzo. Akanyatsoona mutumwa waMwari, uyo akauya kwaari akati, “Koniriasi!”</para>
  <para style="p">
    <verse number="4" style="v"/>Koniriasi akatarisa kwaari achitya, akati, “Chinyiko, Ishe?”</para>
  <para style="p">Mutumwa akapindura akati, “Minyengetero yako nezvipo zvako kuvarombo zvakwira kudenga sechipiriso chechirangaridzo pamberi paMwari. <verse number="5" style="v"/>Zvino tuma vanhu kuJopa vandodana murume anonzi Simoni, achinziwo Petro. <verse number="6" style="v"/>Ari kugara naSimoni musuki wamatehwe, ane imba iri pedyo negungwa.”</para>
  <para style="p">
    <verse number="7" style="v"/>Mutumwa waakanga achitaura naye akati aenda, Koniriasi akadana varanda vake vaviri nomumwe murwi akatendeka uyo aiva mumwe wavachengeti vake. <verse number="8" style="v"/>Akavarondedzera zvose zvakanga zvaitika ndokuvatuma kuJopa.</para>
  <para style="s1">Chiratidzo chaPetro</para>
  <para style="p">
    <verse number="9" style="v"/>Nenguva dzinenge dzamasikati dzezuva raitevera, vachiri parwendo rwavo, uye voswedera pedyo neguta, Petro akakwira pamusoro pedenga reimba kundonyengetera. <verse number="10" style="v"/>Akanzwa nzara uye akada zvokudya, uye zvokudya zvakati zvichigadzirwa, akaona chiratidzo. <verse number="11" style="v"/>Akaona denga razarurwa uye chimwe chinhu chakanga chakaita sejira guru chichiburutswa pasi chakasungwa makona acho mana. <verse number="12" style="v"/>Chakanga chine mhando dzose dzemhuka dzina makumbo mana, pamwe chete nezvinokambaira zvenyika, neshiri dzedenga. <verse number="13" style="v"/>Ipapo inzwi rakati kwaari, “Simuka, Petro. Baya udye.”</para>
  <para style="p">
    <verse number="14" style="v"/>Petro akapindura akati, “Zvirokwazvo kwete, Ishe! Handina kutongodya chinhu chisina kunaka kana chine tsvina.”</para>
  <para style="p">
    <verse number="15" style="v"/>Inzwi rakataurazve kwaari kechipiri richiti, “Usati chinhu chipi zvacho chakanatswa naMwari chine tsvina.”</para>
  <para style="p">
    <verse number="16" style="v"/>Izvi zvakaitika katatu, pakarepo jira rikadzoserwa kudenga.</para>
  <para style="p">
    <verse number="17" style="v"/>Petro achiri kushamiswa nezvaireva chiratidzo, varume vakanga vatumwa naKoniriasi vakawana pakanga pane imba yaSimoni uye vakamira pasuo. <verse number="18" style="v"/>Vakadanidzira vachibvunza kana pakanga pari ipo paigara Simoni ainziwo Petro.</para>
  <para style="p">
    <verse number="19" style="v"/>Petro achiri kufunga pamusoro pechiratidzo, Mweya akati kwaari, “Simoni, pane varume vatatu vari kukutsvaka. <verse number="20" style="v"/>Saka simuka uburuke uende pasi. Usatya kuenda navo, nokuti ndini ndavatuma.”</para>
  <para style="p">
    <verse number="21" style="v"/>Petro akaburuka akandoti kuvarume ava, “Ndini wamuri kutsvaka. Mavingeiko?”</para>
  <para style="p">
    <verse number="22" style="v"/>Varume vaya vakamupindura vakati, “Tabva kuna Koniriasi mukuru wezana. Munhu akarurama uye anotya Mwari, anokudzwa navanhu vose vechiJudha. Mutumwa mutsvene akamuudza kuti akudanei kuti muuye kumba kwake kuti azonzwa zvamuchareva kwaari.” <verse number="23" style="v"/>Ipapo Petro akakoka varume ava kuti vapinde mumba vave vaeni vake.</para>
  <para style="s1">Petro mumba maKoniriasi</para>
  <para style="p">Fume mangwana Petro akasimuka pamwe chete navo, uye dzimwe hama dzokuJopa dzakaendawo naye. <verse number="24" style="v"/>Zuva rakatevera akasvika Kesaria. Koniriasi akanga akavamirira uye akanga akoka hama dzake neshamwari dzapedyo. <verse number="25" style="v"/>Petro akati apinda mumba, Koniriasi akamugamuchira uye akawira patsoka dzake achimuremekedza. <verse number="26" style="v"/>Asi Petro akaita kuti asimuke akati, “Simuka, ndinongova munhuwo zvangu.”</para>
  <para style="p">
    <verse number="27" style="v"/>Petro achitaura naye, akapinda mumba akawana vanhu vazhinji vakaungana. <verse number="28" style="v"/>Akati kwavari, “Imi munozviziva kuti hazvibvumirwi nomurayiro wedu kuti muJudha adyidzane nomuhedheni kana kumushanyira. Asi Mwari andiratidza kuti handifaniri kuti nditi munhu haana kunaka kana kuti ane tsvina. <verse number="29" style="v"/>Nokudaro pandakadanwa, ndakabva ndauya ndisingarambi. Regai ndichibvunza hangu kwamuri kuti mandidanirei?”</para>
  <para style="p">
    <verse number="30" style="v"/>Koniriasi akapindura akati, “Mazuva mana apfuura ndakanga ndiri mumba mangu ndichinyengetera senguva ino, nenguva yechitatu yamasikati. Pakarepo munhu akanga akapfeka nguo dzinopenya akamira pamberi pangu <verse number="31" style="v"/>akati, ‘Koniriasi, Mwari anzwa minyengetero yako uye arangarira zvipo zvako kuvarombo. <verse number="32" style="v"/>Tumira vanhu kuJopa kuna Simoni anonzi Petro. Mueni mumba maSimoni musuki wamatehwe, anogara pedyo negungwa.’ <verse number="33" style="v"/>Saka ndakabva ndatumira vanhu kwamuri pakarepo, uye maita zvakanaka zvamauya. Zvino isu tose tiri pano pamberi paMwari kuti tinzwe kwamuri zvose zvamarayirwa naShe kuti muzotitaurira.”</para>
  <para style="p">
    <verse number="34" style="v"/>Ipapo Petro akatanga kutaura achiti, “Zvino ndava kuziva kuti zvirokwazvo Mwari haazi mutsauri wavanhu <verse number="35" style="v"/>asi anogamuchira vanhu vanobva kundudzi dzose, ivo vanomutya uye vanoita zvakarurama. <verse number="36" style="v"/>Imi munoziva shoko rakatumwa naMwari kuvanhu veIsraeri, achivaudza mashoko akanaka orugare kubudikidza naJesu Kristu, anova Ishe wavose. <verse number="37" style="v"/>Munoziva zvakaitika muJudhea yose, kutanga kuGarirea shure kworubhabhatidzo rwakaparidzwa naJohani, <verse number="38" style="v"/>zvokuti Mwari akazodza sei Jesu Kristu weNazareta noMweya Mutsvene nesimba, uye kuti akapota sei nenyika achiita zvakanaka achiporesa vose vakanga vari pasi pesimba radhiabhori, nokuti Mwari aiva naye.</para>
  <para style="p">
    <verse number="39" style="v"/>“Isu tiri zvapupu zvezvinhu zvose zvaakaita munyika yavaJudha nomuJerusarema. Vakamuuraya nokumuturika pamuti, <verse number="40" style="v"/>asi Mwari akamumutsa kubva kuvakafa nezuva retatu akaita kuti aonekwe. <verse number="41" style="v"/>Haana kuonekwa navanhu vose, asi nezvapupu zvakanga zvagara zvasarudzwa naMwari nesu takadya uye tikanwa naye shure kwokumuka kwake kubva kuvakafa. <verse number="42" style="v"/>Akatirayira kuti tiparidze kuvanhu uye tipupure kuti ndiye akagadzwa naMwari kuti ave mutongi wavapenyu navakafa. <verse number="43" style="v"/>Vaprofita vose vanopupura nezvake kuti ani naani anotenda kwaari anogamuchira kanganwiro yezvivi kubudikidza nezita rake.”</para>
  <para style="p">
    <verse number="44" style="v"/>Petro achiri kutaura mashoko aya, Mweya Mutsvene akauya pamusoro pavose vakanzwa shoko. <verse number="45" style="v"/>Vatendi vakadzingiswa vakanga vauya naPetro vakakatyamara nokuti chipo choMweya Mutsvene chakanga chadururirwa kunyange napamusoro pevedzimwe ndudziwo. <verse number="46" style="v"/>Nokuti vakavanzwa vachitaura nendimi vachirumbidza Mwari.</para>
  <para style="p">Ipapo Petro akati, <verse number="47" style="v"/>“Pano munhu angadzivisa vanhu ava kuti vabhabhatidzwe nemvura here? Vagamuchira Mweya Mutsvene sezvatakangoitawo isu.” <verse number="48" style="v"/>Naizvozvo akarayira kuti vabhabhatidzwe muzita raJesu Kristu. Ipapo vakakumbira Petro kuti ambogara navo kwamazuva mashoma.</para>
  <chapter number="11" style="c"/>
  <para style="s1">Petro anorondedzera Zvaakaita</para>
  <para style="p">
    <verse number="1" style="v"/>Vapostori nehama dzomuJudhea yose vakanzwa kuti vedzimwe ndudzi vakanga vagamuchirawo shoko raMwari. <verse number="2" style="v"/>Saka Petro akati aenda kuJerusarema, vatendi vokudzingiswa vakamutsoropodza <verse number="3" style="v"/>vachiti, “Iwe wakapinda mumba yavanhu vasina kudzingiswa ukandodya navo.”</para>
  <para style="p">
    <verse number="4" style="v"/>Petro akatanga kurondedzera zvinhu zvose kwavari zvichitevedzana sokuitika kwazvakanga zvaita achiti, <verse number="5" style="v"/>“Ndakanga ndiri muguta reJopa ndichinyengetera, ndikabatwa nomweya ndikaona chiratidzo. Ndakaona chimwe chinhu chakanga chakaita sejira guru, chichiburutswa kubva kudenga namakona acho mana, uye chakaburuka chikasvika pandaiva. <verse number="6" style="v"/>Ndakatarira mukati macho ndikaona mhuka dzenyika dzina makumbo mana, zvikara zvesango, nezvinokambaira uye neshiri dzedenga.</para>
  <para style="p">
    <verse number="7" style="v"/>“Ipapo ndakanzwa inzwi richiti kwandiri, ‘Simuka, Petro. Baya udye.’</para>
  <para style="p">
    <verse number="8" style="v"/>“Ndakapindura ndikati, ‘Zvirokwazvo kwete, Ishe! Hakuna chinhu chisina kunaka kana chine tsvina chakatombopinda mumuromo mangu.’</para>
  <para style="p">
    <verse number="9" style="v"/>“Inzwi rakataurazve kechipiri richibva kudenga richiti, ‘Usati chinhu chipi zvacho chakanatswa naMwari hachina kunaka.’ <verse number="10" style="v"/>Izvi zvakaitika katatu, uye ipapo jira nezvose zvikadzoserwazve kudenga.</para>
  <para style="p">
    <verse number="11" style="v"/>“Pakarepo varume vatatu vakanga vatumwa kwandiri vachibva kuKesaria vakamira pamba pandaigara. <verse number="12" style="v"/>Mweya Mutsvene akandiudza kuti ndirege kunonoka kuenda navo. Hama nhanhatu idzi dzakaendawo neni, uye takasvikopinda mumba momurume uya. <verse number="13" style="v"/>Akatirondedzera maonero aakanga aita mutumwa mumba make, uyo akati, ‘Tuma vanhu kuJopa kuna Simoni anonzi Petro. <verse number="14" style="v"/>Iye achakuvigirai shoko richaponesa iwe neveimba yako vose.’</para>
  <para style="p">
    <verse number="15" style="v"/>“Pandakatanga kutaura, Mweya Mutsvene akauya pamusoro pavo samauyiro aakaita kwatiri pakutanga. <verse number="16" style="v"/>Ipapo ndakarangarira zvakanga zvarehwa naShe achiti, ‘Johani akabhabhatidza nemvura, asi imi muchabhabhatidzwa noMweya Mutsvene.’ <verse number="17" style="v"/>Saka kana Mwari akavapa chipo chimwe chetecho chaakatipa isu, vakatenda muna Ishe Jesu Kristu, ko, ini ndaigova ani zvangu kuti ndipikisane naMwari?”</para>
  <para style="p">
    <verse number="18" style="v"/>Vakati vanzwa izvozvo, vakashayiwa zvimwe zvokureva uye vakarumbidza Mwari vachiti, “Saka zvino Mwari akapawo vedzimwe ndudzi kutendeuka kunotungamirira kuupenyu.”</para>
  <para style="s1">Kereke yomuAndioki</para>
  <para style="p">
    <verse number="19" style="v"/>Zvino vaya vakanga vaparadzirwa namatambudziko nokuda kwaSitefani vakafamba vakandosvika kuFonisia, Saipurasi neAndioki, vachitaura shoko kuvaJudha bedzi. <verse number="20" style="v"/>Kunyange zvakadaro, vamwe varume vaibva kuSaipurasi nokuKurini, vakaenda kuAndioki vakatanga kutaura kuvaGirikiwo, vachivataurira mashoko akanaka ezvaIshe. <verse number="21" style="v"/>Ruoko rwaShe rwakanga rwuri pamusoro pavo, uye vanhu vazhinji vakatenda vakatendeukira kuna She.</para>
  <para style="p">
    <verse number="22" style="v"/>Mukurumbira wazvo wakasvika munzeve dzekereke yapaJerusarema, ndokubva vatuma Bhanabhasi kuAndioki. <verse number="23" style="v"/>Akati asvika, akaona umboo hwenyasha dzaMwari, uye akafara, akavakurudzira vose kuti varambe vakatendeka kuna She nemwoyo yavo yose. <verse number="24" style="v"/>Iye akanga ari munhu akanaka, azere noMweya Mutsvene nokutenda, uye vanhu vazhinji vakauya kuna She.</para>
  <para style="p">
    <verse number="25" style="v"/>Ipapo Bhanabhasi akaenda kuTasasi kundotsvaka Sauro, <verse number="26" style="v"/>uye akati amuwana, akauya naye kuAndioki. Saka gore rose rakapera Bhanabhasi naSauro vachisangana nekereke uye vakadzidzisa vanhu vazhinji kwazvo. Vadzidzi vakanzi vaKristu kwokutanga paAndioki.</para>
  <para style="p">
    <verse number="27" style="v"/>Panguva iyoyo vamwe vaprofita vakaburuka vachibva kuJerusarema vachienda kuAndioki. <verse number="28" style="v"/>Mumwe wavo, ainzi Agabhusi, akasimuka akaprofita noMweya Mutsvene kuti nzara huru yaizopararira munyika yose yavaRoma. (Izvi zvakaitika munguva yokutonga kwaKiraudhio). <verse number="29" style="v"/>Vadzidzi vakazvipira, mumwe nomumwe napaaigona napo, kuti ape rubatsiro kuhama dzaigara muJudhea. <verse number="30" style="v"/>Vakaita izvi, vakatumira chipo chavo naBhanabhasi naSauro kuvakuru.</para>
  <chapter number="12" style="c"/>
  <para style="s1">Chishamiso choKubuda Mutorongo kwaPetro</para>
  <para style="p">
    <verse number="1" style="v"/>Yakanga iri nguva inenge imwe cheteyo Mambo Herodhi paakasunga vamwe vaiva nhengo dzekereke, achida kuvatambudza. <verse number="2" style="v"/>Akanga aita kuti Jakobho mukoma waJohani aurayiwe nomunondo. <verse number="3" style="v"/>Paakaona kuti izvozvo zvakafadza vaJudha, akapfuurira mberi akandosungawo Petro. Izvi zvakaitika panguva yoMutambo weZvingwa Zvisina Mbiriso. <verse number="4" style="v"/>Mushure mokumusunga, akamuisa mutorongo, akaita kuti arindwe namapoka mana avarwi, boka rimwe nerimwe riina varwi vana. Herodhi akanga achida kumumisa padare rokutongwa shure kwePasika.</para>
  <para style="p">
    <verse number="5" style="v"/>Saka Petro akachengetwa mutorongo, asi kereke yakanga ichimunyengeterera zvikuru kuna Mwari.</para>
  <para style="p">
    <verse number="6" style="v"/>Usiku hwaaifanira kumiswa pamberi pedare naHerodhi husati hwasvika, Petro akanga avete pakati pavarwi vaviri, akasungwa nengetani mbiri, uye varindi vakanga vakamira vakarinda vari pamukova. <verse number="7" style="v"/>Pakarepo mutumwa waShe akaonekwa uye chiedza chakavhenekera muchitokisi. Akarova Petro parutivi ndokumumutsa achiti, “Kurumidza muka!” Ipapo ngetani dzakawa pamaoko aPetro.</para>
  <para style="p">
    <verse number="8" style="v"/>Mutumwa akati kwaari, “Pfeka nguo dzako neshangu dzako.” Uye Petro akaita saizvozvo. Mutumwa akati kwaari, “Monera jasi rako ubve wanditevera.” <verse number="9" style="v"/>Petro akamutevera achibuda mutorongo, asi akanga asingazivi kuti zvaiitwa nomutumwa zvakanga zvichitoitika; akafunga kuti aiona chiratidzo. <verse number="10" style="v"/>Vakapfuura napavarindi vokutanga nevechipiri ndokusvika pasuo resimbi rakanga rakatarira kuguta. Rakangovazarukira roga, vakapinda nepariri. Vakati vafamba kusvika kumagumo kweimwe nzira, pakarepo mutumwa akamusiya.</para>
  <para style="p">
    <verse number="11" style="v"/>Ipapo Petro akapengenuka akati, “Zvino ndava kuziva ndisingatongokahadziki kuti Ishe atuma mutumwa wake uye andinunura pamaoko aHerodhi napazvinhu zvose zvanga zvakatarisirwa navanhu vechiJudha.”</para>
  <para style="p">
    <verse number="12" style="v"/>Izvi zvakati zvajeka kwaari, akaenda kumba kwaMaria mai vaJohani, ainziwo Mako, uko kwakanga kwakaungana vanhu vazhinji vachinyengetera. <verse number="13" style="v"/>Petro akagogodza pamukova wokunze, musikana ainzi Rodha akauya kuzodaira kugogodza uku. <verse number="14" style="v"/>Akati anzwa kuti inzwi raPetro, akafara zvikuru akadzokera achimhanya asati atongozarura musuo akavaudza akati, “Petro ari pamukova!”</para>
  <para style="p">
    <verse number="15" style="v"/>Vakati kwaari, “Wava kupenga.” Paakaramba achisimbisisa kuti zvakanga zviri izvo, ivo vakati, “Anofanira kunge ari mutumwa wake.”</para>
  <para style="p">
    <verse number="16" style="v"/>Asi Petro akaramba achigogodza, uye vakati vazarura mukova, vakamuona vakashamiswa. <verse number="17" style="v"/>Petro akaninira maoko ake kwavari kuti vanyarare ndokurondedzera kuti Ishe akanga amubudisa sei mutorongo. Akati, “Muudze Jakobho nehama pamusoro paizvozvi.” Ipapo akabva akaenda kune imwe nzvimbo.</para>
  <para style="p">
    <verse number="18" style="v"/>Mangwanani acho, kwakava nebope guru pakati pavarwi vachida kuziva kuti chii chakanga chaitika kuna Petro. <verse number="19" style="v"/>Mushure mokunge Herodhi amutsvakisisa kwazvo uye asina kumuwana, akanyatsobvunzisisa varindi ndokubva arayira kuti vaurayiwe. Ipapo Herodhi akabva kuJudhea akaenda kuKesaria akandogarako kwechinguva.</para>
  <para style="s1">Kufa kwaHerodhi</para>
  <para style="p">
    <verse number="20" style="v"/>Akanga atsamwirana navanhu veTire neSidhoni, ndokubva vabatana pamwe chete vakauya kwaari kuti vataure naye. Vakati vawana rutsigiro rwaBhurasto, muranda akatendeka wamambo, vakakumbira runyararo, nokuti vaipona nenyika yamambo, nokuti ndiko kwavaiwana zvokudya.</para>
  <para style="p">
    <verse number="21" style="v"/>Pazuva rakanga ratarwa, Herodhi akapfeka nguo dzake dzoushe, akagara pachigaro chake choushe akataura kuvanhu. <verse number="22" style="v"/>Vakadanidzira vachiti, “Iri inzwi ramwari, kwete romunhu.” <verse number="23" style="v"/>Pakarepo, nokuti Herodhi haana kurumbidza Mwari, mutumwa waShe akamurova, akadyiwa nehonye uye akafa.</para>
  <para style="p">
    <verse number="24" style="v"/>Uye shoko raMwari rakaramba richikura uye richipararira.</para>
  <para style="p">
    <verse number="25" style="v"/>Bhanabhasi naSauro vakati vapedza basa ravo, vakadzokera kuJerusarema, vakatorawo Johani, ainzi Mako.</para>
  <chapter number="13" style="c"/>
  <para style="s1">Bhanabhasi naSauro Vanotumwa</para>
  <para style="p">
    <verse number="1" style="v"/>Mukereke yapaAndioki maiva navaprofita navadzidzisi vaiti: Bhanabhasi, Simeoni ainzi Nigeri, Rusiasi wokuSairini, Manaeni (akanga arerwa naHerodhi mubati) naSauro. <verse number="2" style="v"/>Pavakanga vachinamata Ishe uye vachitsanya, Mweya Mutsvene akati, “Nditsaurirei Bhanabhasi naSauro kuti vabate basa randakavadanira.” <verse number="3" style="v"/>Saka vakati vapedza kutsanya nokunyengetera, vakaisa maoko avo pamusoro pavo vakavatuma.</para>
  <para style="s1">Vapostori vanoparidza paSaipurasi</para>
  <para style="p">
    <verse number="4" style="v"/>Ava vaviri vakati vatumwa naMweya Mutsvene parwendo rwavo, vakaburuka vakaenda kuSerusia, vakazobvako vakakwira chikepe ndokuenda kuSaipurasi. <verse number="5" style="v"/>Vakati vasvika paSaramisi, vakaparidza shoko raMwari musinagoge ravaJudha. Johani akanga achivabatsira.</para>
  <para style="p">
    <verse number="6" style="v"/>Vakafamba nomuchiwi chose kudzamara vasvika kuPafosi. Vakasangana neimwe nʼanga yechiJudha ikoko, uye akanga ari muprofita wenhema ainzi Bhari Jesu, <verse number="7" style="v"/>akanga ari muchengeti womubati wenyika ainzi Segio Paurusi. Mubati akanga ari murume akachenjera, akadana Bhanabhasi naSauro nokuti aida kunzwa shoko raMwari. <verse number="8" style="v"/>Asi Erimasi nʼanga (nokuti ndizvo zvaireva zita rake) akavapikisa akaedza kutsausa mubati uyu pakutenda. <verse number="9" style="v"/>Ipapo Sauro akanga achinziwo Pauro, azere noMweya Mutsvene akatarisisa Erimasi akati, <verse number="10" style="v"/>“Iwe uri mwana wadhiabhori nomuvengi wezvinhu zvose zvakarurama! Uzere nokunyengera kwose namano akaipa. Hausi kuzorega here kumonyorotsa nzira dzakarurama dzaShe? <verse number="11" style="v"/>Zvino ruoko rwaShe rwava pamusoro pako. Uchava bofu, uye uchatadza kuona chiedza chezuva kwechinguva.”</para>
  <para style="p">Pakarepo mhute nerima zvakauya pamusoro pake, akadzivaira pose pose achitsvaka mumwe munhu angamutungamirira. <verse number="12" style="v"/>Mubati akati aona zvakanga zvaitika akatenda nokuti akashamiswa nedzidziso yezvaShe.</para>
  <para style="s1">Pauro anoparidza paAndioki yePisidhia</para>
  <para style="p">
    <verse number="13" style="v"/>Vachibva paPafosi, Pauro navanhu vaaifamba navo vakakwira chikepe vakaenda kuPega muPamufiria, uye vava ikoko Johani akavasiya akadzokera kuJerusarema. <verse number="14" style="v"/>Vachibva kuPega vakapfuurira kuAndioki yePisidhia. Nomusi weSabata vakapinda musinagoge vakasvikogara pasi. <verse number="15" style="v"/>Mushure mokuverengwa kwoMurayiro naVaprofita, vabati vomusinagoge vakatuma shoko kwavari vachiti, “Hama, kana mune shoko rokukuridzira vanhu, tapota taurai henyu.”</para>
  <para style="p">
    <verse number="16" style="v"/>Ipapo Pauro akasimuka, akaninira noruoko rwake akati, “Varume veIsraeri nemi mose vedzimwe ndudzi vanonamata Mwari, nditeererei! <verse number="17" style="v"/>Mwari wavanhu veIsraeri akasarudza madzibaba edu; akaita kuti vanhu vabudirire panguva yavaigara muIjipiti, akavabudisa munyika iyo nesimba guru, <verse number="18" style="v"/>akava nomwoyo murefu namaitiro avo kwamakore anenge makumi mana vari mugwenga, <verse number="19" style="v"/>akakunda ndudzi nomwe muKenani akapa nyika yavo kuvanhu vake kuti ive nhaka yavo. <verse number="20" style="v"/>Izvi zvakatora makore anenge mazana mana namakumi mashanu.</para>
  <para style="p">“Shure kwaizvozvi, Mwari akavapa vatongi kusvikira panguva yaSamueri muprofita. <verse number="21" style="v"/>Ipapo vanhu vakakumbira mambo, akavapa Sauro mwanakomana waKishi, worudzi rwaBhenjamini, uyo akatonga kwamakore makumi mana. <verse number="22" style="v"/>Shure kwokunge abvisa Sauro, akagadza Dhavhidhi kuti ave mambo wavo. Iye akapupura pamusoro pake achiti, ‘Ndawana Dhavhidhi mwanakomana waJese murume wapamwoyo pangu; iye achaita zvinhu zvose zvandinoda kuti aite.’</para>
  <para style="p">
    <verse number="23" style="v"/>“Kubva kuzvizvarwa zvomurume uyu Mwari akavigira vaIsraeri Muponesi Jesu, sezvaakanga avimbisa. <verse number="24" style="v"/>Jesu asati auya, Johani akaparidza kutendeuka norubhabhatidzo kuvanhu vose veIsraeri. <verse number="25" style="v"/>Johani paakanga ava kupedzisa basa rake, akati, ‘Munofunga kuti ndini ani? Handizi iye uya. Kwete, asi iye ari kuuya shure kwangu, ndiye wandisingakodzeri kusunungura shangu dzake.’</para>
  <para style="p">
    <verse number="26" style="v"/>“Hama dzangu, vana vaAbhurahama nemi vedzimwe ndudzi vanotya Mwari, shoko iri roruponeso rakatumirwa kwatiri. <verse number="27" style="v"/>Vanhu veJerusarema navatongi vavo havana kuziva Jesu, asi pakumupa mhaka kwavo vakazadzisa mashoko avaprofita anoverengwa Sabata rimwe nerimwe. <verse number="28" style="v"/>Kunyange vasina kuwana hwaro chaihwo hwokuti atongerwe rufu, vakakumbira Pirato kuti amuuraye. <verse number="29" style="v"/>Vakati vapedza zvose zvakanga zvakanyorwa pamusoro pake, vakamuburutsa pamuti vakamuradzika muguva. <verse number="30" style="v"/>Asi Mwari akamumutsa kubva kuvakafa, <verse number="31" style="v"/>uye akaonekwa mazuva mazhinji naavo vakafamba naye kubva kuGarirea kusvikira kuJerusarema. Ndivo zvapupu zvake zvino kuvanhu vokwedu.</para>
  <para style="p">
    <verse number="32" style="v"/>“Tiri kukuudzai nhau dzakanaka kuti: Zvakavimbiswa madzibaba edu naMwari, <verse number="33" style="v"/>akazvizadzisa kwatiri isu, vana vavo, nokumutsa Jesu kubva kuvakafa. Sezvazvakanyorwa muPisarema rechipiri zvichinzi:</para>
  <para style="q1">“ ‘Ndiwe Mwanakomana wangu;</para>
  <para style="q2">nhasi ndava baba vako.’</para>
  <para style="m">
    <verse number="34" style="v"/>Chokwadi chokuti Mwari akamumutsa kubva kuvakafa, akasazomboora, chinotaurwa mumashoko aya anoti:</para>
  <para style="q1">“ ‘Ndichakupa maropafadzo matsvene, uye echokwadi akavimbiswa kuna Dhavhidhi.’</para>
  <para style="m">
    <verse number="35" style="v"/>Nokudaro zvinotaurwa pane rimwe pisarema kuti:</para>
  <para style="q1">“ ‘Hamungaregi Mutsvene wenyu achiona kuora.’</para>
  <para style="p">
    <verse number="36" style="v"/>“Nokuti Dhavhidhi akati aita kuda kwaMwari pamazuva ake, akavata; akavigwa namadzibaba ake uye muviri wake wakaora. <verse number="37" style="v"/>Asi uyo akamutswa naMwari haana kuona kuora.</para>
  <para style="p">
    <verse number="38" style="v"/>“Naizvozvo, hama dzangu, ndinoda kuti muzive kuti kubudikidza naJesu, kukanganwirwa kwezvivi kunoparidzwa kwamuri. <verse number="39" style="v"/>Kubudikidza naye munhu wose anotenda anoruramiswa pazvinhu zvose zvamanga musingagoni kururamiswa pazviri nomurayiro waMozisi. <verse number="40" style="v"/>Chenjerai kuti zvakataurwa navaprofita zvirege kuitika kwamuri, zvinoti:</para>
  <para style="q1">
    <verse number="41" style="v"/>“ ‘Tarirai imi vaseki,</para>
  <para style="q2">mushamiswe uye muparare,</para>
  <para style="q1">nokuti ndiri kuzoita chimwe chinhu pamazuva enyu</para>
  <para style="q2">chamusingazombotendi,</para>
  <para style="q2">kunyange dai mumwe munhu akakuudzai.’ ”</para>
  <para style="p">
    <verse number="42" style="v"/>Pauro naBhanabhasi vava kubuda musinagoge, vanhu vakavakoka kuti vazotaurazve pamusoro pezvinhu izvi paSabata raizotevera. <verse number="43" style="v"/>Gungano rakati rapararira, vazhinji vavaJudha navamwe vakanga vatendeukira kuchiJudha vakatevera Pauro naBhanabhasi, ivo vakataura navo uye vakavakurudzira kuti varambe vari munyasha dzaMwari.</para>
  <para style="p">
    <verse number="44" style="v"/>PaSabata rakatevera rinenge guta rose rakaungana kuzonzwa shoko raShe. <verse number="45" style="v"/>VaJudha vakati vaona vanhu vazhinji, vakazadzwa negodo vakataura zvakaipa pamusoro pezvakanga zvichitaurwa naPauro.</para>
  <para style="p">
    <verse number="46" style="v"/>Ipapo Pauro naBhanabhasi vakavapindura vasingatyi vakati, “Zvanga zvakafanira kuti titaure shoko raMwari kwamuri imi kutanga. Sezvo mariramba uye mukasazviona savanhu vakafanira upenyu husingaperi, tava kuenda zvino kune veDzimwe Ndudzi. <verse number="47" style="v"/>Nokuti izvi ndizvo zvakarayirwa kwatiri naShe achiti:</para>
  <para style="q1">“ ‘Ndakakuitai chiedza kune veDzimwe Ndudzi,</para>
  <para style="q2">kuti muvigire migumo yenyika ruponeso.’ ”</para>
  <para style="p">
    <verse number="48" style="v"/>VeDzimwe Ndudzi vakati vanzwa izvozvo, vakafara uye vakakudza shoko raShe; uye vose vakanga vakatarirwa upenyu husingaperi vakatenda.</para>
  <para style="p">
    <verse number="49" style="v"/>Shoko raShe rakapararira mudunhu rose. <verse number="50" style="v"/>Asi vaJudha vakakurudzira vakadzi vaitya Mwari uye vaikudzikana navarume vairemekedzwa veguta, vakamutsira Pauro naBhanabhasi kutambudzwa, uye vakavadzinga mudunhu ravo. <verse number="51" style="v"/>Saka vakazunza guruva patsoka dzavo vachiratidza kusafara pamusoro pavo ndokubva vaenda kuIkoniamu. <verse number="52" style="v"/>Uye vadzidzi vakazadzwa nomufaro uye noMweya Mutsvene.</para>
  <chapter number="14" style="c"/>
  <para style="s1">Pauro naBhanabhasi paIkoniamu</para>
  <para style="p">
    <verse number="1" style="v"/>PaIkoniamu Pauro naBhanabhasi vakasvikopinda musinagoge ravaJudha sezvavaisiita nguva dzose. Imomo vakataura zvinobata mwoyo kwazvo zvokuti vaJudha vazhinji neveDzimwe Ndudzi vakatenda. <verse number="2" style="v"/>Asi vaJudha vakaramba kutenda vakamutsa mwoyo yeveDzimwe Ndudzi uye vakavakanganisa pfungwa dzavo kuti vavenge hama. <verse number="3" style="v"/>Saka Pauro naBhanabhasi vakapedza nguva refu varipo, vachitaura zvaIshe vasingatyi, iye akasimbisa shoko renyasha dzake nokuvagonesa kuita zviratidzo nezvishamiso. <verse number="4" style="v"/>Vanhu vomuguta vakapesana; vamwe vakatsigira vaJudha, vamwewo vakatsigira vapostori. <verse number="5" style="v"/>VeDzimwe Ndudzi navaJudha, pamwe chete navatungamiri vavo vakarangana kuvaitira zvakaipa nokuvataka namabwe. <verse number="6" style="v"/>Asi vakazviziva vakabva vatizira kuRistira neDhebhe maguta avaRikonia nokudunhu rose rakanga rakapoteredza, <verse number="7" style="v"/>uko kwavakaramba vachiparidza vhangeri.</para>
  <para style="s1">MuRistira nomuDhebhe</para>
  <para style="p">
    <verse number="8" style="v"/>MuRistira maigara mumwe murume akanga ari mhetamakumbo, akanga ari chirema kubva pakuberekwa kwake uye akanga asina kumbofamba. <verse number="9" style="v"/>Akateerera Pauro paakanga achitaura. Pauro akamutarisisa, akaona kuti akanga ano kutenda kuti angaporeswa <verse number="10" style="v"/>akadanidzira akati, “Simuka netsoka dzako!” Ipapo, murume akakwakuka akatanga kufamba.</para>
  <para style="p">
    <verse number="11" style="v"/>Vazhinji vakati vaona zvakanga zvaitwa naPauro, vakadanidzira norurimi rwechiRikonia vachiti, “Vamwari vaburuka kwatiri muchimiro chavanhu!” <verse number="12" style="v"/>Bhanabhasi vakamutumidza kuti Zeusi, uye Pauro vakamutumidza kuti Herimesi nokuti ndiye aiva mutauri mukuru. <verse number="13" style="v"/>Muprista waZeusi aiva netemberi yake yakanga iri kunze kweguta, akauya nehando namaruva kumasuo eguta nokuti iye navanhu vazhinji vaida kupa zvibayiro kwavari.</para>
  <para style="p">
    <verse number="14" style="v"/>Asi vapostori Bhanabhasi naPauro vakati vazvinzwa, vakabvarura nguo dzavo vakamhanyira mukati moruzhinji, vakadanidzira vachiti, <verse number="15" style="v"/>“Varume, munoitireiko izvi? Isuwo tiri vanhu semi, vanhuwo zvavo semi. Tinokuparidzirai mashoko akanaka, tichikuudzai kuti mubve pazvinhu izvi zvisina maturo mudzokere kuna Mwari mupenyu, akaita denga nenyika negungwa nezvinhu zvose zviri mukati mazvo. <verse number="16" style="v"/>Panguva dzakapfuura, akarega hake ndudzi dzose dzichifamba nenzira dzadzo. <verse number="17" style="v"/>Asi haana kusiya pasina zvingamupupurira: Akakuitirai tsitsi nokukupai mvura inobva kudenga nezvirimwa nenguva yazvo; akakupai zvokudya zvakawanda uye akazadza mwoyo yenyu nomufaro.” <verse number="18" style="v"/>Kunyange namashoko iwaya, zvakanga zvakaoma chose kuti vadzivise vanhu vazhinji ava kuti varege kuvabayira.</para>
  <para style="p">
    <verse number="19" style="v"/>Ipapo vamwe vaJudha vaibva kuAndioki nokuIkoniamu vakauya vakasvikopindura mwoyo yavanhu vazhinji ava. Vakataka Pauro namabwe ndokumuzvuzvurudzira kunze kweguta, vachifunga kuti afa. <verse number="20" style="v"/>Asi shure kwokunge vadzidzi vaungana vakamukomba, akamuka akadzokera muguta zvakare. Zuva rakatevera akaenda naBhanabhasi kuDhebhe.</para>
  <para style="s1">Vanodzokera kuAndioki yokuSiria</para>
  <para style="p">
    <verse number="21" style="v"/>Vakaparidza mashoko akanaka muguta iroro vakawana vadzidzi vazhinji kwazvo. Ipapo vakadzokera kuRistira, Ikoniamu nokuAndioki, <verse number="22" style="v"/>vachisimbisa vadzidzi nokuvakurudzira kuti varambe vari pakutenda. Vakati, “Tinofanira kutambudzika kuti tipinde muumambo hwaMwari.” <verse number="23" style="v"/>Pauro naBhanabhasi vakagadza vatungamiri mukereke imwe neimwe uye nokunyengetera nokutsanya, vakavakumikidza kuna She, uyo wavaivimba naye. <verse number="24" style="v"/>Shure kwokupinda kwavo nomuPisidhia, vakasvika muPamufiria, <verse number="25" style="v"/>uye vakati vaparidza shoko muPega, vakadzika vakaenda kuAtaria.</para>
  <para style="p">
    <verse number="26" style="v"/>Kubva paAtaria vakakwira chikepe vakadzokera kuAndioki, kuya kwavakanga vakumikidzwa kunyasha dzaMwari pabasa ravakanga vapedza zvino. <verse number="27" style="v"/>Vakati vasvika ikoko, vakaunganidza kereke pamwe chete vakavarondedzera zvose zvakanga zvaitwa naMwari kubudikidza navo uye kuti akanga avazarurira sei mukova wokutenda kune veDzimwe Ndudzi. <verse number="28" style="v"/>Uye vakagara navadzidzi ipapo kwenguva refu.</para>
  <chapter number="15" style="c"/>
  <para style="s1">Ungano paJerusarema</para>
  <para style="p">
    <verse number="1" style="v"/>Vamwe varume vakauya vachibva kuJudhea vakaenda kuAndioki, uye vakanga vachidzidzisa hama vachiti: “Kunze kwokunge madzingiswa, maererano netsika yakadzidziswa naMozisi, hamungaponeswi.” <verse number="2" style="v"/>Izvi zvakasvitsa Pauro naBhanabhasi pakupesana navo zvikuru uye nokukakavadzana navo. Saka Pauro naBhanabhasi vakasarudzwa kuti vaende kuJerusarema pamwe chete navamwe vatendi, kuti vandoona vapostori navakuru pamusoro peshoko iri. <verse number="3" style="v"/>Kereke yakavatuma parwendo rwavo, uye pavakafamba vachipinda nomuFonisia nomuSamaria, vakarondedzera kuti veDzimwe Ndudzi vainge vachitendeuka sei. Shoko iri rakafadza hama dzose zvikuru. <verse number="4" style="v"/>Vakati vasvika kuJerusarema, vakagamuchirwa nekereke navapostori uye navakuru, vakarondedzera kwavari zvinhu zvose zvakanga zvaitwa naMwari kubudikidza navo.</para>
  <para style="p">
    <verse number="5" style="v"/>Ipapo vamwe vatendi vakanga vari vebato ravaFarisi vakasimuka vakati, “VeDzimwe Ndudzi ava vanofanira kudzingiswa uye vanosungirwa kuti vateerere murayiro waMozisi.”</para>
  <para style="p">
    <verse number="6" style="v"/>Vapostori navakuru vakasangana kuti vaongorore nyaya iyi. <verse number="7" style="v"/>Shure kwehurukuro huru, Petro akasimuka akati, “Hama dzangu, munoziva imi kuti nguva dzakare Mwari akandisarudza pakati penyu kuti veDzimwe Ndudzi vanzwe shoko revhangeri rinobva pamiromo yangu vagotenda. <verse number="8" style="v"/>Mwari, iye anoziva mwoyo yavanhu akaratidza kuti anovagamuchira nokuvapa Mweya Mutsvene, sezvaakangoitawo kwatiri. <verse number="9" style="v"/>Haana kuisa mutsauko pakati pedu navo, nokuti akanatsa mwoyo yavo nokutenda. <verse number="10" style="v"/>Naizvozvo zvino, munodireiko kuedza Mwari nokuisa pamitsipa yavadzidzi joko risina kugona kutakurwa nesu kana namadzibaba edu? <verse number="11" style="v"/>Kwete! Isu tinotenda kuti takaponeswa kubudikidza nenyasha dzaShe wedu Jesu sezvavakangoitwawo.”</para>
  <para style="p">
    <verse number="12" style="v"/>Sangano rose rakanyarara pavakanga vakateerera kuna Bhanabhasi naPauro vachirondedzera pamusoro pezviratidzo nezvishamiso zvakanga zvaitwa naMwari pakati peveDzimwe Ndudzi kubudikidza navo. <verse number="13" style="v"/>Vakati vapedza, Jakobho akapindura achiti, “Hama dzangu, nditeererei. <verse number="14" style="v"/>Simoni arondedzera kwatiri kuti pakutanga Mwari akaratidza nyasha dzake sei paakazvitorera vanhu vake kubva kune veDzimwe Ndudzi. <verse number="15" style="v"/>Mashoko avaprofita anotenderana naizvozvi, sezvazvakanyorwa zvichinzi:</para>
  <para style="q1">
    <verse number="16" style="v"/>“ ‘Shure kwaizvozvo ndichadzoka</para>
  <para style="q2">ndigozovakazve tende yaDhavhidhi yakawa.</para>
  <para style="q1">Ndichavakazve matongo ayo,</para>
  <para style="q2">uye ndichaivandudzazve,</para>
  <para style="q1">
    <verse number="17" style="v"/>kuti vakasara vavanhu vatsvake Ishe,</para>
  <para style="q2">uye neveDzimwe Ndudzi vose vanodanwa nezita rangu,</para>
  <para style="q1">ndizvo zvinotaura Ishe, anoita zvinhu izvi,’</para>
  <para style="q2">
    <verse number="18" style="v"/>zvakangova zvazivikanwa kubva kare.</para>
  <para style="p">
    <verse number="19" style="v"/>“Naizvozvo, kufunga kwangu ini ndinoti hatifaniri kuomesera veDzimwe Ndudzi ava vari kutendeukira kuna Mwari. <verse number="20" style="v"/>Asi ngativanyorerei tsamba tichivataurira kuti varege kudya zvakasvibiswa nezvifananidzo, vabve paupombwe, nokudya nyama yemhuka dzakadzipwa, uye neropa. <verse number="21" style="v"/>Nokuti kubva kare Mozisi akanga achiparidzwa muguta rimwe nerimwe uye anoverengwa musinagoge paSabata rimwe nerimwe.”</para>
  <para style="s1">Tsamba yeDare kuVatendi vechiHedheni</para>
  <para style="p">
    <verse number="22" style="v"/>Ipapo vapostori navakuru, nekereke yose, vakafunga kusarudza vamwe varume pakati pavo kuti vagovatuma kuAndioki pamwe chete naPauro naBhanabhasi. Vakasarudza Judhasi (ainzi Bhanabhasi) naSirasi, varume vaviri ava vakanga vari vatungamiri pakati pehama.</para>
  <para style="pmo">
    <verse number="23" style="v"/>Vakatumira tsamba yaiti:</para>
  <para style="pmo">Vapostori navakuru, idzo hama dzenyu, kuvatendi nokune veDzimwe Ndudzi vari muAndioki, Siria nomuSirisia:</para>
  <para style="pmo">Kwaziwai.</para>
  <para style="pm">
    <verse number="24" style="v"/>Takanzwa kuti vamwe vakabva kwatiri vasina mvumo yedu vakakanganisa pfungwa dzenyu nezvavakataura. <verse number="25" style="v"/>Saka tose takatenderana kuti tisarudze varume pakati pedu tigovatuma kwamuri pamwe chete neshamwari dzedu dzinodikanwa ivo Bhanabhasi naPauro, <verse number="26" style="v"/>varume vakaisa upenyu hwavo panjodzi nokuda kwezita raIshe wedu Jesu Kristu. <verse number="27" style="v"/>Naizvozvo tiri kutumira Judhasi naSirasi kuti vagotsigira namashoko omuromo wavo pane zvatanyora. <verse number="28" style="v"/>Zvinenge zvakanaka kuMweya Mutsvene nesu kuti tirege kukuremedzai nomutoro upi zvawo unopfuura zvinodikanwa izvi: <verse number="29" style="v"/>Munofanira kurega zvokudya zvakabayirwa kuzvifananidzo, neropa, nenyama yemhuka dzakadzipwa uye noupombwe. Muchaita zvakanaka kuti murege izvi.</para>
  <para style="pmc">Chisarai.</para>
  <para style="p">
    <verse number="30" style="v"/>Varume ava vakaenda ndokubva vaburuka vakaenda kuAndioki, kwavakandounganidza kereke pamwe chete ndokubva vavapa tsamba. <verse number="31" style="v"/>Vanhu vakaiverenga vakafara kwazvo nokuda kweshoko rayo rokukurudzira. <verse number="32" style="v"/>Judhasi naSirasi avo vakanga vari vaprofita, vakataura zvakawanda zvokukurudzira nokusimbisa hama. <verse number="33" style="v"/>Shure kwokunge vambogara kwechinguva ikoko, vakaperekedzwa nehama namaropafadzo orugare kuti vachidzokera havo kuna avo vakanga vavatuma. <verse number="34" style="v"/>Kunyange zvakadaro, Sirasi akasarudza kusarapo. <verse number="35" style="v"/>Asi Pauro naBhanabhasi vakasara muAndioki, uko ivo navamwe vazhinji vakadzidzisa uye vakaparidza shoko raShe.</para>
  <para style="s1">Kupesana kwaPauro naBhanabhasi</para>
  <para style="p">
    <verse number="36" style="v"/>Mushure mechinguva Pauro akati kuna Bhanabhasi, “Ngatimbodzokera timbondoshanyira hama kuna mamwe maguta atakaparidza shoko raShe tinoona kuti vakadii zvavo.” <verse number="37" style="v"/>Bhanabhasi akanga achida kutora Johani, ainziwo Mako, kuti vaende pamwe chete naye, <verse number="38" style="v"/>asi Pauro haana kuona zvakanaka kuti vaende naye, nokuti akanga ambovasiya paPamufiria uye haana kuramba ainavo pabasa. <verse number="39" style="v"/>Vakava nokupesana kukuru zvokuti vakaparadzana. Bhanabhasi akatora Mako akakwira chikepe vakaenda kuSaipurasi, <verse number="40" style="v"/>asi Pauro akasarudza Sirasi akaenda akakumikidzwa kunyasha dzaShe nehama. <verse number="41" style="v"/>Akapinda nomuSiria nokuSirisia, achisimbisa kereke.</para>
  <chapter number="16" style="c"/>
  <para style="s1">Timoti anobatana naPauro naSirasi</para>
  <para style="p">
    <verse number="1" style="v"/>Akasvika kuDhebhe ndokuzoenda kuRistira, kwaigara mudzidzi ainzi Timoti, uye mai vake vakanga vari muJudha, vari mutendi, asi baba vake vakanga vari muGiriki. <verse number="2" style="v"/>Hama dzapaRistira neIkoniamu dzakanga dzichimupupurira zvakanaka. <verse number="3" style="v"/>Pauro akada kumutora kuti aende naye parwendo, saka akamudzingisa nokuda kwavaJudha vaigara munzvimbo iyoyo, nokuti vose vaiziva kuti baba vake vaiva muGiriki. <verse number="4" style="v"/>Pavakafamba muguta neguta, vakasvitsa mashoko akanga ataurwa navapostori navakuru vomuJerusarema kuti vanhu vaateerere. <verse number="5" style="v"/>Nokudaro kereke dzakasimbiswa mukutenda uye dzakawedzerwa zuva rimwe nerimwe pauwandu.</para>
  <para style="s1">Chiratidzo chaPauro choMurume weMasedhonia</para>
  <para style="p">
    <verse number="6" style="v"/>Pauro nevaaiva navo vakafamba nomumatunhu eFirigia neGaratia, vamborambidzwa naMweya Mutsvene kuparidza shoko mudunhu reEzhia. <verse number="7" style="v"/>Vakati vasvika pamuganhu weMisia, vakaedza kupinda muBhitinia, asi Mweya waJesu hauna kuvabvumira. <verse number="8" style="v"/>Saka vakapfuura napaMisia vakadzika kuTroasi. <verse number="9" style="v"/>Panguva dzousiku, Pauro akaona chiratidzo chomurume weMasedhonia amire achimukumbira achiti, “Yambukirai kuno kuMasedhonia muzotibatsira.” <verse number="10" style="v"/>Shure kwokunge Pauro aona chiratidzo, takagadzirira pakarepo kuti tibve tiende kuMasedhonia, tagutsikana kuti Mwari akanga atidana kuti tindovaparidzira vhangeri.</para>
  <para style="s1">Kutendeuka kwaRidhia paFiripi</para>
  <para style="p">
    <verse number="11" style="v"/>Tichibva paTroasi takananga kugungwa tikakwira chikepe ndokunanga kuSamotirasi, uye zuva rakatevera takasvika paNeaporisi. <verse number="12" style="v"/>Kubva ipapo takaenda kuFiripi, nyika yaitongwa navaRoma uye guta guru redunhu reMasedhonia. Uye takagara mazuva mazhinji ipapo.</para>
  <para style="p">
    <verse number="13" style="v"/>Nomusi weSabata takabuda kunze kwesuo reguta kurwizi, kwataitarisira kuwana nzvimbo yokunyengeterera. Takasvikogara pasi ndokubva tatanga kutaura kumadzimai akanga akaungana ipapo. <verse number="14" style="v"/>Mumwe waavo vakanga vakateerera aiva mudzimai ainzi Ridhia, aiva nebasa rokutengesa nguo dzomucheka wepepuru dzaibva kuguta reTiatira, ainamata Mwari. Ishe akazarura mwoyo wake kuti agamuchire mashoko aPauro. <verse number="15" style="v"/>Akati abhabhatidzwa iye neveimba yake, vakatikoka kumba kwake akati, “Kana muchiona kuti ndiri mutendi muna She, uyaiwo mugare kumba kwangu.” Akatikumbirisa tikatenda.</para>
  <para style="s1">Pauro naSirasi mutorongo</para>
  <para style="p">
    <verse number="16" style="v"/>Nerimwe zuva patakanga tichienda kunzvimbo yokunyengeterera, takasangana nomusikana akanga ari nhapwa akanga ane mweya wokuvuka. Aiwanira vatenzi vake mari zhinji nokuvuka kwake. <verse number="17" style="v"/>Musikana uyu aitevera Pauro nesu, achidanidzira achiti, “Varume ava varanda vaMwari Wokumusoro-soro, vari kukuudzai nzira yoruponeso.” <verse number="18" style="v"/>Akaramba achiita izvi kwamazuva mazhinji. Pakupedzisira Pauro akashushikana zvikuru zvokuti akatendeuka akati kumweya uyu, “Muzita raJesu Kristu ndinokurayira kuti ubude maari!” Nenguva yakare iyoyo mweya wakabva maari.</para>
  <para style="p">
    <verse number="19" style="v"/>Vatenzi vomusikana akanga ari nhapwa vakaona kuti tariro yavo yokuita mari yakanga yapera, vakabata Pauro naSirasi vakavazvuzvurudzira pachivara pamberi pavo. <verse number="20" style="v"/>Vakavamisa pamberi pavatongi vakati, “Varume ava vaJudha, uye vamutsa bope muguta redu <verse number="21" style="v"/>vachidzidzisa tsika dzisingabvumirwi nesu vaRoma kuti tidzigamuchire kana kudziita.”</para>
  <para style="p">
    <verse number="22" style="v"/>Ungano yakabatana pakurwisa Pauro naSirasi, uye vatongi vakarayira kuti nguo dzavo dzibvarurwe uye kuti varohwe. <verse number="23" style="v"/>Shure kwokurohwa zvikuru, vakaiswa mutorongo, uye muchengeti wetorongo akarayirwa kuti avachengetedze kwazvo. <verse number="24" style="v"/>Akati agamuchira kurayira uku, akavaisa muchitokisi chomukati akasungirira tsoka dzavo pamatanda.</para>
  <para style="p">
    <verse number="25" style="v"/>Panenge pakati pousiku, Pauro naSirasi vakanga vachinyengetera uye vachiimba nziyo kuna Mwari, uye vamwe vasungwa vakanga vakavateerera. <verse number="26" style="v"/>Pakarepo pakava nokudengenyeka kwenyika kukuru zvokuti nheyo dzetorongo dzakazungunuka. Kamwe kamwe masuo etorongo akazaruka, uye ngetani dzavanhu vose dzakasununguka. <verse number="27" style="v"/>Muchengeti wetorongo akamuka, uye paakaona masuo etorongo azaruka akavhomora munondo wake akada kuzviuraya nokuti akafunga kuti vasungwa vakanga vapunyuka. <verse number="28" style="v"/>Asi Pauro akadanidzira achiti, “Usazvikuvadza! Tiri muno tose!”</para>
  <para style="p">
    <verse number="29" style="v"/>Muchengeti wetorongo akadanidzira kuti mwenje itungidzwe, akapinda achimhanya ndokusvikowira pamberi paPauro naSirasi achidedera. <verse number="30" style="v"/>Ipapo akavabudisa kunze akati kwavari, “Vakuru, ndingaita sei kuti ndiponeswe?”</para>
  <para style="p">
    <verse number="31" style="v"/>Vakapindura vakati, “Tenda kuna She Jesu ugoponeswa, iwe neimba yako.” <verse number="32" style="v"/>Ipapo vakataura shoko raShe kwaari nokuna vose vakanga vari mumba. <verse number="33" style="v"/>Nenguva yousiku iyoyo, muchengeti wetorongo akavatora akashambidza maronda avo; uye pakarepo, akabhabhatidzwa iye nemhuri yake. <verse number="34" style="v"/>Muchengeti wetorongo akaenda navo kumba kwake akavagadzirira zvokudya; akazadzwa nomufaro nokuti akanga atenda kuna Mwari, iye nemhuri yake.</para>
  <para style="p">
    <verse number="35" style="v"/>Kwakati kwaedza, vatongi vakatuma vabati vavo kumuchengeti wetorongo neshoko rokuti: “Sunungura varume vaya.” <verse number="36" style="v"/>Muchengeti wetorongo akati kuna Pauro, “Vatongi varayira kuti iwe naSirasi musunungurwe. Zvino mungaenda henyu. Endai norugare.”</para>
  <para style="p">
    <verse number="37" style="v"/>Asi Pauro akati kumubati, “Vakatirova pachena tisina kutongwa, kunyange zvedu tiri vaRoma, uye vakatiisa mutorongo. Uye zvino vava kuda kutiregedza chinyararire here? Kwete! Ngavauye ivo vagotibudisa.”</para>
  <para style="p">
    <verse number="38" style="v"/>Vabati vakandozivisa vatongi izvozvo, uye ivo vakati vanzwa kuti Pauro naSirasi vakanga vari vaRoma, vakatya kwazvo. <verse number="39" style="v"/>Vakauya kuzovanyengetedza ndokuvabudisa mutorongo, vachivakumbira kuti vabve muguta. <verse number="40" style="v"/>Shure kwokubuda kwaPauro naSirasi mutorongo, vakaenda kumba kwaRidhia, kwavakandosangana nehama uye vakavakurudzira. Ipapo vakaenda havo.</para>
  <chapter number="17" style="c"/>
  <para style="s1">Pauro naSirasi muTesaronika</para>
  <para style="p">
    <verse number="1" style="v"/>Vakati vapfuura nomuAmufipori neAporonia, vakasvika muTesaronika umo makanga mune sinagoge ravaJudha. <verse number="2" style="v"/>Setsika yake Pauro akapinda musinagoge, akataurirana navo zvaibva muMagwaro, kwamaSabata matatu, <verse number="3" style="v"/>achitsanangura nokuvaratidza kuti Kristu aifanira kutambudzika uye agomuka kubva kuvakafa. Akati, “Jesu uyu wandinokuparidzirai ndiye Kristu.” <verse number="4" style="v"/>Vamwe vaJudha vakatenda ndokubva vabatana naPauro naSirasi, sezvakaitwawo navazhinji zhinji vavaGiriki vaitya Mwari uye navakadzi vazhinji vaikudzwa.</para>
  <para style="p">
    <verse number="5" style="v"/>Asi vaJudha vakaita godo; saka vakakokorodza vanhu vakanga vakaipa kubva pamusika, vakaunganidza mhomho yavanhu kuti vandotanga bope muguta. Vakamhanyira kumba kwaJasoni kundotsvaka Pauro naSirasi vachida kuti vavabudise vavaendese kuvanhu vazhinji. <verse number="6" style="v"/>Asi vakati vavashayiwa, vakakakatira Jasoni nedzimwe hama pamberi pavabati veguta, vachidanidzira vachiti, “Vanhu vaya vakauyisa kusagadzikana panyika yose vasvikawo kuno zvino, <verse number="7" style="v"/>uye Jasoni akavagamuchira mumba make. Vose vari kumhura zvirevo zvaKesari, vachiti pano mumwe mambo, anonzi Jesu.” <verse number="8" style="v"/>Vakati vanzwa izvozvo, ungano uye navabati veguta vakashushikana. <verse number="9" style="v"/>Ipapo vakaita kuti Jasoni navamwe varipe rubatso ndokubva vavaregedza.</para>
  <para style="s1">Pauro naSirasi paBheria</para>
  <para style="p">
    <verse number="10" style="v"/>Kuchangosviba, hama dzakaendesa Pauro naSirasi kuBheria. Vakati vasvika ikoko, vakapinda musinagoge ravaJudha. <verse number="11" style="v"/>Zvino vaBheria vakanga vane tsika dzakanaka kupfuura vaTesaronika, nokuti vakagamuchira shoko nemwoyo inodisisa uye vachinzvera Magwaro zuva rimwe nerimwe kuti vaone kana zvairehwa naPauro zvaiva izvo. <verse number="12" style="v"/>VaJudha vazhinji vakatenda, sezvakaitwawo navakadzi vaikudzwa vechiGiriki navarume vazhinji vechiGiriki.</para>
  <para style="p">
    <verse number="13" style="v"/>VaJudha vokuTesaronika vakati vanzwa kuti Pauro akanga achiparidza shoko raMwari paBheria, vakaendazve ikoko, vakakurudzira uye vakakuchidzira bope pakati pavanhu vazhinji. <verse number="14" style="v"/>Ipapo hama dzakaendesa Pauro kugungwa, asi Sirasi naTimoti vakasara paBheria. <verse number="15" style="v"/>Varume vakaperekedza Pauro, vakasvika naye paAtene vachibva vadzokera vaine shoko rokuti Sirasi naTimoti vamutevere nokukurumidza.</para>
  <para style="s1">Pauro paAtene</para>
  <para style="p">
    <verse number="16" style="v"/>Pauro achakavamirira paAtene, akatambudzika zvikuru achiona kuti guta rakanga rizere nezvifananidzo. <verse number="17" style="v"/>Saka akataurirana navaJudha navaGiriki vaitya Mwari musinagoge, uyewo napamusika zuva rimwe nerimwe naavo vainge varipo. <verse number="18" style="v"/>Boka ravakachenjera ravaEpikuro navaStoiki rakaita nharo naye. Vamwe vavo vakabvunza vakati, “Ko, uyu mutauri wezvisina maturo ari kuedza kuti kudii?” Vamwe vakati, “Anenge ari kudzidzisa nezvavamwari vokumwe.” Vakareva izvi nokuti Pauro akanga achiparidza mashoko akanaka ezvaJesu uye nezvokumuka kwavakafa. <verse number="19" style="v"/>Ipapo vakamutora vakaenda naye kumusangano weAreopagasi, vakati kwaari, “Tinoda kuziva kuti dzidziso itsva iyi yauri kudzidzisa ndeyei? <verse number="20" style="v"/>Uri kuunza pfungwa itsva kunzeve dzedu, uye tinoda kuziva kuti dzinorevei.” <verse number="21" style="v"/>(VaAtene vose navatorwa vaigara ipapo vaipedza nguva yavo vasina chimwe chavanoita kunze kwokungotaura nokuteerera pfungwa itsva).</para>
  <para style="p">
    <verse number="22" style="v"/>Ipapo Pauro akasimuka mumusangano weAreopagasi akati, “Varume veAtene! Ndinoona kuti panzira dzose muri vanhu vechitendero zvikuru. <verse number="23" style="v"/>Nokuti ndakati ndichifamba-famba uye ndikanyatsotarisisa zvinhu zvamunonamata, ndakaonawo aritari yakanyorwa kunzi: KUNA MWARI ASINGAZIVIKANWI. Zvino chamunonamata sechinhu chisingazivikanwi ndicho chandinokuparidzirai.</para>
  <para style="p">
    <verse number="24" style="v"/>“Mwari akasika nyika nezvinhu zvose zviri mairi ndiye Ishe wedenga napasi uye haagari mutemberi dzakavakwa namaoko. <verse number="25" style="v"/>Iye haashumirwi namaoko avanhu, sokunge anoshayiwa chinhu, nokuti iye amene anopa vanhu vose upenyu nokufema, nezvimwewo zvinhu. <verse number="26" style="v"/>Kubva pamunhu mumwe chete akaita ndudzi dzose dzavanhu, kuti vagare panyika yose; uye akavatarira nguva nenzvimbo dzavo chaidzo dzavangagara. <verse number="27" style="v"/>Mwari akaita izvi kuitira kuti vanhu vagomutsvaka kuti zvimwe vangamuwana, kunyange zvake asiri kure nomumwe nomumwe wedu. <verse number="28" style="v"/>‘Nokuti maari ndimo matinorarama nomatinofamba, uye ndimo matigere.’ Sezvakarehwa navamwe vadetembi vokwenyu vachiti, ‘Tiri chibereko chake.’</para>
  <para style="p">
    <verse number="29" style="v"/>“Naizvozvo sezvo tiri chibereko chaMwari, hatifaniri kufunga kuti umwari hwakaita segoridhe kana sirivha kana ibwe, chifananidzo chakavezwa noumhizha hwomunhu. <verse number="30" style="v"/>Mwari akarega hake kurangarira nguva dzakare dzokusaziva kwakadai, asi zvino anorayira vanhu vose kwose kwose kuti vatendeuke. <verse number="31" style="v"/>Nokuti akatara zuva raachatonga nyika nokururamisira nomurume waakagadza. Akaratidza izvi kuvanhu vose nokumumutsa kubva kuvakafa.”</para>
  <para style="p">
    <verse number="32" style="v"/>Vakati vanzwa nezvokumuka kwavakafa, vamwe vakaseka, asi vamwe vakati, “Tinoda kuzokunzwazve pamusoro peshoko iri.” <verse number="33" style="v"/>Nokudaro, Pauro akabva paungano iyi. <verse number="34" style="v"/>Varume vashoma vakava vateveri vaPauro uye vakatenda. Pakati pavo paiva naDhionisiasi, nhengo yeAreopagasi nomukadzi ainzi Dhamarisi, uye navamwewo.</para>
  <chapter number="18" style="c"/>
  <para style="s1">Pauro paKorinde</para>
  <para style="p">
    <verse number="1" style="v"/>Shure kwaizvozvo, Pauro akabva paAtene akaenda kuKorinde. <verse number="2" style="v"/>Ikoko akandosangana nomuJudha ainzi Akwira chizvarwa chePondasi, akanga achangobva kuItari nomukadzi wake Pirisira, nokuti Kiraudhiyo akanga arayira kuti vaJudha vose vabve muRoma. Pauro akaenda kundomuona, <verse number="3" style="v"/>uye sezvo akanga ari mugadziri wamatende saivo, akagara navo achishanda pamwe chete navo. <verse number="4" style="v"/>Sabata rimwe nerimwe akanga achitaurirana navo musinagoge, achiedza kugombedzera vaJudha navaGiriki.</para>
  <para style="p">
    <verse number="5" style="v"/>Sirasi naTimoti vakati vasvika vachibva kuMasedhonia, Pauro akazvipira kuti aparidze chete, achipupura kuvaJudha kuti Jesu ndiye Kristu. <verse number="6" style="v"/>Asi vaJudha vakati vapikisana naPauro uye vachimutuka, akazunza nguo dzake asingafari akati kwavari, “Ropa renyu ngarive pamisoro yenyu! Ini ndakachena pabasa rangu. Kubva zvino ndichaenda kune veDzimwe Ndudzi.”</para>
  <para style="p">
    <verse number="7" style="v"/>Ipapo Pauro akabuda musinagoge akaenda kumba kwaTitiasi Jastasi munhu ainamata Mwari. <verse number="8" style="v"/>Krispasi mukuru wesinagoge, neimba yake yose vakatenda kuna She; uye vazhinji vavaKorinde vakamunzwa vakatenda uye vakabhabhatidzwa.</para>
  <para style="p">
    <verse number="9" style="v"/>Humwe usiku Ishe akataura naPauro muchiratidzo akati, “Usatya; ramba uchingotaura, usanyarara. <verse number="10" style="v"/>Nokuti ndinewe, uye hakuna munhu achakurwisa akakukuvadza, nokuti ndina vanhu vazhinji muguta rino.” <verse number="11" style="v"/>Saka Pauro akagaramo kwegore nemwedzi mitanhatu, achivadzidzisa shoko raMwari.</para>
  <para style="p">
    <verse number="12" style="v"/>Panguva iyo Gario akanga ari mubati weAkaya, vaJudha vakabatana mukurwisa Pauro uye vakauya naye kudare redzimhosva. <verse number="13" style="v"/>Vakati, “Munhu uyu, ari kugombedzera vanhu kuti vanamate Mwari nenzira inopesana nomurayiro.”</para>
  <para style="p">
    <verse number="14" style="v"/>Pauro akati oda kutaura, Gario akati kuvaJudha, “Kana imi vaJudha manga muchinyunyuta pamusoro pemhosva yezvisakarurama kana kutadza kwakaipisisa, zvainge zviri nyore kwandiri kuti ndikuteererei. <verse number="15" style="v"/>Asi sezvo ichingova mibvunzo pamusoro pamashoko namazita uye nezvomurayiro wenyu, gadzirisanai pachenyu. Ini handidi kutonga nyaya dzakadai.” <verse number="16" style="v"/>Saka akaita kuti vadzingwe kubva mudare remhosva. <verse number="17" style="v"/>Ipapo vose vakatendeukira kuna Sosteni mukuru wesinagoge vakamurova pamberi pedare. Asi Gario haana kumbova nehanya nazvo.</para>
  <para style="s1">Pirisira, Akwira naAporosi</para>
  <para style="p">
    <verse number="18" style="v"/>Pauro akaramba ari muKorinde kwamazuva mazhinji. Ipapo akabva pahama ndokuenda nechikepe kuSiria, achiperekedzwa naPirisira naAkwira. Asati akwira chikepe, akaveura bvudzi rake paKenikireya nokuda kwemhiko yaakanga aita. <verse number="19" style="v"/>Vakasvika paEfeso, Pauro akasiya Pirisira naAkwira ipapo. Iye pachake akapinda musinagoge akataurirana navaJudha. <verse number="20" style="v"/>Vakati vamukumbira kuti agare navo nguva refu, iye akaramba. <verse number="21" style="v"/>Asi paakabva, akavimbisa achiti, “Ndichadzokazve kana Mwari achida.” Ipapo akakwira chikepe kubva kuEfeso. <verse number="22" style="v"/>Akati aburuka paKesaria, akakwidza akandokwazisa kereke ipapo ndokubva aburuka oenda kuAndioki.</para>
  <para style="p">
    <verse number="23" style="v"/>Shure kwokunge ambogara muAndioki kwechinguva, Pauro akabvapo akaenda achishanya munzvimbo nenzvimbo, akapinda nomumatunhu eGaratia neFirigia, achisimbisa vadzidzi vose.</para>
  <para style="p">
    <verse number="24" style="v"/>Zvichakadaro, mumwe muJudha ainzi Aporosi, chizvarwa cheArekizandiria, akasvika kuEfeso. Akanga ari murume akadzidza, aino ruzivo rwaMagwaro chaizvo. <verse number="25" style="v"/>Akanga akadzidziswa nzira yaShe, uye aitaura nesimba guru achinyatsodzidzisa nezvaJesu, kunyange zvake aingoziva nezvorubhabhatidzo rwaJohani. <verse number="26" style="v"/>Akatanga kutaura musinagoge asingatyi. Pirisira naAkwira vakati vamunzwa, vakamukoka kumba kwavo vakamutsanangurira nzira yaMwari zvizere.</para>
  <para style="p">
    <verse number="27" style="v"/>Aporosi akati oda kuenda kuAkaya, hama dzakamukurudzira ndokumunyorera tsamba yokuti vadzidzi vaikoko vamugamuchire. Paakasvika akabatsira kwazvo avo vakanga vatenda nenyasha. <verse number="28" style="v"/>Nokuti pakutaurirana, akapikisa vaJudha zvine simba pamberi pavanhu, achiratidza kubva muMagwaro kuti Jesu ndiye Kristu.</para>
  <chapter number="19" style="c"/>
  <para style="s1">Pauro paEfeso</para>
  <para style="p">
    <verse number="1" style="v"/>Aporosi paakanga achiri paKorinde, Pauro akafamba nomugwagwa wakanga uchipinda nomukati menyika akasvika paEfeso. Akawana vamwe vadzidzi ipapo <verse number="2" style="v"/>akavabvunza akati, “Makagamuchira Mweya Mutsvene here pamakatenda?”</para>
  <para style="p">Vakapindura vakati, “Kwete, hatina kutongonzwa kuti kune Mweya Mutsvene isu.”</para>
  <para style="p">
    <verse number="3" style="v"/>Saka Pauro akavabvunza akati, “Zvino makagamuchira rubhabhatidzo rupi?”</para>
  <para style="p">Vakapindura vakati, “Rubhabhatidzo rwaJohani.”</para>
  <para style="p">
    <verse number="4" style="v"/>Pauro akati, “Rubhabhatidzo rwaJohani rwaiva rubhabhatidzo rwokutendeuka. Akaudza vanhu kuti vatende kuna iye aizouya mumashure make, iye Jesu.” <verse number="5" style="v"/>Vakati vanzwa izvi, vakabhabhatidzwa muzita raIshe Jesu. <verse number="6" style="v"/>Pauro akati aisa maoko ake pamusoro pavo, Mweya Mutsvene wakauya pamusoro pavo, uye vakataura nendimi vakaprofita. <verse number="7" style="v"/>Vakanga vari varume vanenge gumi navaviri vose.</para>
  <para style="p">
    <verse number="8" style="v"/>Pauro akapinda musinagoge akataura asingatyi imomo kwemwedzi mitatu, achikakavadzana navo zvinyoronyoro pamusoro poumambo hwaMwari. <verse number="9" style="v"/>Asi vamwe vavo vakaomesa mwoyo yavo; vakaramba kutenda uye vakatsoropodza Nzira iyo pamberi pavanhu. Saka Pauro akabva pavari. Akatora vadzidzi akaenda navo akandoita hurukuro navo zuva nezuva pachikoro chaTirano. <verse number="10" style="v"/>Izvi zvakaramba zvichiitwa kwamakore maviri, zvokuti vaJudha vose navaGiriki vaigara munyika yeEzhia vakanzwa shoko raShe.</para>
  <para style="p">
    <verse number="11" style="v"/>Mwari akaita mabasa anoshamisa kubudikidza naPauro, <verse number="12" style="v"/>zvokuti kunyange nehangachepfu namaapuroni akanga ari pamuviri wake zvakaendeswa kuvarwere, zvirwere zvavo zvikaporeswa uye mweya yakaipa ikabva pavari.</para>
  <para style="p">
    <verse number="13" style="v"/>Vamwe vaJudha vaifamba vachidzinga mweya yakaipa vakaedza kudana zita raJesu pamusoro paavo vakanga vakabatwa namadhimoni vachiti, “Muzita raJesu, anoparidzwa naPauro, ndinokurayira kuti ubude.” <verse number="14" style="v"/>Vanakomana vanomwe vaSikevha muprista mukuru wavaJudha, vakanga vachiita izvozvo. <verse number="15" style="v"/>Rimwe zuva mweya wakaipa wakavapindura ukati, “Jesu ndinomuziva, uye ndinoziva nezvaPauro, asi imi ndimi vanaaniko?” <verse number="16" style="v"/>Ipapo murume akanga ane mweya wakaipa akasvetukira pavari akavakurira vose. Akavarova zvokuti vakamhanya vachibuda mumba vasina kupfeka uye vachibuda ropa.</para>
  <para style="p">
    <verse number="17" style="v"/>Izvi zvakati zvazivikanwa navaJudha navaGiriki vaigara muEfeso, vose vakabatwa nokutya, uye zita raIshe Jesu rakakudzwa nokukudzwa kukuru. <verse number="18" style="v"/>Zvino vazhinji vavakanga vatenda vakauya vakareurura pachena mabasa avo akanga akaipa. <verse number="19" style="v"/>Vazhinji vakanga vachiita zvounʼanga vakaunganidza mabhuku avo pamwe chete vakaapisa pamberi pavanhu. Vakati vaverenga mutengo wamabhuku acho, mari ikasvika madhirakema zviuru makumi mashanu<note caller="+" style="f"><char style="fr" closed="false">19:19 </char><char style="ft" closed="false">dhirakema ndiro raiva mubayiro wokushanda kwezuva rose</char></note>. <verse number="20" style="v"/>Nenzira iyi shoko raMwari rakapararira kwazvo uye rikakura musimba.</para>
  <para style="p">
    <verse number="21" style="v"/>Shure kwokunge zvose izvi zvaitika, Pauro akafunga zvokuenda kuJerusarema achipfuura nokuMasedhonia, nokuAkaya achiti, “Kana ndambosvika ikoko, ndinofanira kushanyirawo Roma.” <verse number="22" style="v"/>Akatuma vabatsiri vake vaviri, Timoti naErastasi, kuMasedhonia, iye achimbosara munyika yeEzhia kwechinguva.</para>
  <para style="s1">Bope muEfeso</para>
  <para style="p">
    <verse number="23" style="v"/>Nenguva yakaita saiyoyo bope guru rakamuka pamusoro peNzira iyi. <verse number="24" style="v"/>Mumwe mupfuri wesirivha ainzi Dhemetiri akanga achigadzira zvitemberi zvesirivha zvaAritemisi, zvakanga zvichipfumisa zvikuru mhizha dzavo. <verse number="25" style="v"/>Akavaunganidza vose, pamwe chete navabati vaishanda mabasa akadaro, akati kwavari, “Varume, imi munoziva kuti takanga tichiwana pfuma yakanaka nebasa iri. <verse number="26" style="v"/>Zvino munozvionawo nokuzvinzwira kuti murume uyu Pauro akadzidzisa uye akatsausa vanhu vazhinji muno muEfeso, uye zviri pachena kuti nomunyika yose yeEzhia zvayo, anoti vamwari vakaitwa navanhu havasi vamwari chaivo. <verse number="27" style="v"/>Zvino njodzi iripo ndeyokuti harizi basa redu bedzi richarasikirwa nembiri yaro, asiwo temberi yamwari wedu mukuru, Aritemisi, ichazvidzwa uye iye mwarikadzi pachake, anova ndiye ari kunamatwa munyika yose yeEzhia uye nenyika yose, achatorerwa ukuru hwake.”</para>
  <para style="p">
    <verse number="28" style="v"/>Vakati vanzwa izvi, vakashatirwa vakatanga kudanidzira vachiti, “Mukuru ndiAritemisi wavaEfeso!” <verse number="29" style="v"/>Pakarepo guta rose rakanyonganiswa. Vanhu vakabata Gayo naAristakusi, shamwari dzaPauro dzaaifamba nadzo dzaibva kuMasedhonia, vakamhanya navo nomwoyo mumwe vakapinda navo munhandare. <verse number="30" style="v"/>Pauro akanga achida kuzviratidza pamberi pemhomho, asi vadzidzi vakamudzivisa. <verse number="31" style="v"/>Kunyange vamwe vakuru veEzhia, shamwari dzaPauro, vakamutumira shoko vachimukumbirisa kuti arege kuedza kupinda munhandare.</para>
  <para style="p">
    <verse number="32" style="v"/>Ungano yakanga yanyonganiswa: vamwe vaidaidzira chimwe chinhu, vamwe chimwe. Vazhinji vavanhu vakanga vasingatongozivi kuti sei vakanga varipo. <verse number="33" style="v"/>VaJudha vakasundidzira Arekizanda mberi, uye vamwe vazhinji vaidanidzira vachimurayira zvokuita. Akaninira vanhu kuti vanyarare kuitira kuti agone kuzvidavirira pamberi pavanhu. <verse number="34" style="v"/>Asi pavakaona kuti iye aiva muJudha, vose vakadanidzira pamwe chete kwenguva dzinenge maawa maviri vachiti, “Mukuru ndiAritemisi wavaEfeso!”</para>
  <para style="p">
    <verse number="35" style="v"/>Munyori weguta akanyaradza vanhu akati, “Varume veEfeso, ko, nyika yose haizivi here kuti guta reEfeso ndiro rinochengeta temberi yaAritemisi mukuru nomufananidzo wake, uyo wakawa uchibva kudenga? <verse number="36" style="v"/>Naizvozvo, sezvo izvi zvisingagoni kurambika, munofanira kuti munyarare murege kumhanyira kuita chinhu. <verse number="37" style="v"/>Mauya navarume ava pano, kunyange zvavo vasina kuba temberi dzedu kana kumhura mwarikadzi wedu. <verse number="38" style="v"/>Zvino, kana Dhemetiri nedzimwe mhizha dzaanadzo vakange vane mhosva naani zvake, matare edzimhosva akazarurwa uye vatongi varimo. Vanogona kuvakwirira havo. <verse number="39" style="v"/>Kana pane chimwe chinhuzve chamungada kutaura, chinofanira kutaurwa paungano iri pamutemo. <verse number="40" style="v"/>Asi sezvazviri izvi, tiri panjodzi yokuti tingangopiwa mhosva yokumutsa bongozozo nokuda kwezvaitika nhasi. Kana pane chimwezve chamungada kutaura, chinofanira kutaurwa paungano iri pamutemo.” <verse number="41" style="v"/>Akati ataura izvi, akarayira kuti ungano iparare.</para>
  <chapter number="20" style="c"/>
  <para style="s1">Pauro anoenda kuMasedhonia nokuGirisi</para>
  <para style="p">
    <verse number="1" style="v"/>Bope rakati rapera, Pauro akadana vadzidzi, uye shure kwokuvakurudzira, akaonekana navo akasimuka akaenda kuMasedhonia. <verse number="2" style="v"/>Akafamba nomumatunhu ayo, achitaura mashoko mazhinji okukurudzira vanhu, uye pakupedzisira akazosvika kuGirisi, <verse number="3" style="v"/>uko kwaakandogara kwemwedzi mitatu. Nokuda kwokuti vaJudha vakanga vaita rangano yakaipa pamusoro pake paakanga oda kukwira chikepe kuti aende kuSiria, akafunga kudzokerazve nokuMasedhonia. <verse number="4" style="v"/>Akaperekedzwa naSopata mwanakomana waPirasi wokuBheria, navanaAristakusi naSekundo, vaibva kuTesaronika, naGayo wokuDhebhe, naTimotiwo uye Tikikasi naTirofimasi vaibva mudunhu reEzhia. <verse number="5" style="v"/>Varume ava vakatungamira vakandotimirira paTroasi. <verse number="6" style="v"/>Asi takazokwira chikepe kubva kuFiripi shure kwoMutambo weZvingwa Zvisina Mbiriso, uye shure kwamazuva mashanu takazobatana navamwe paTroasi, apo patakazogara kwamazuva manomwe.</para>
  <para style="s1">Yutiko anomutswa kubva kuvakafa paTroasi</para>
  <para style="p">
    <verse number="7" style="v"/>Nomusi wokutanga wevhiki takaungana pamwe chete kuti timedure chingwa. Pauro akataura kuvanhu uye, nokuda kwokuti akanga achida kuenda pazuva raitevera, akaramba achingotaura kusvikira pakati pousiku. <verse number="8" style="v"/>Makanga mune mwenje mizhinji muimba yapamusoro matakanga tichisangana. <verse number="9" style="v"/>Pawindo pakanga pagere jaya rainzi Yutiko, uyo akanga abatwa nehope chaizvo sezvo Pauro akanga achingoramba achitaura. Paakanga anyatsobatwa nehope akawira pasi achibva paimba yechitatu yapamusoro akazonongwa afa. <verse number="10" style="v"/>Pauro akaburuka akasvikozviwisira pamusoro pejaya akamugumbatira mumaoko ake. Akati, “Musatya, mupenyu!” <verse number="11" style="v"/>Ipapo akakwirazve paimba yapamusoro akamedura chingwa akadya. Shure kwokutaura navo kusvikira kwaedza, akazoenda hake. <verse number="12" style="v"/>Vanhu vakatora mujaya uya vakaenda naye kumusha ari mupenyu uye vakanyaradzwa zvikuru.</para>
  <para style="s1">Pauro anoonekana naVakuru veEfeso</para>
  <para style="p">
    <verse number="13" style="v"/>Isu takatungamira nechikepe tikaenda kuAsosi, uko Pauro aizokwirawo chikepe. Akanga aronga izvi nokuti akanga achizoenda ikoko netsoka. <verse number="14" style="v"/>Paakasangana nesu paAsosi, takamukwidza tikapfuurira kuMitirene. <verse number="15" style="v"/>Fume mangwana takamukapo nechikepe tikandosvika pakatarisana neKiyosi. Zuva rakatevera iroro takayambuka tikasvika kuSamosi, uye zuva rakatevera takasvika paMiretasi. <verse number="16" style="v"/>Pauro akanga afunga zvokupfuura napaEfeso nechikepe achiitira kuti vasapedza nguva vari munyika yeEzhia nokuti akanga achimhanyira kusvika kuJerusarema, kana zvaibvira, nezuva rePendekosti.</para>
  <para style="p">
    <verse number="17" style="v"/>Pauro ari paMiretasi, akatumira shoko kuEfeso kundodana vakuru vekereke. <verse number="18" style="v"/>Vakati vasvika, akati kwavari, “Imi munoziva kuti ndakagara sei nemi panguva yose yandaiva nemi, kubvira pazuva rokutanga randakasvika munyika yeEzhia. <verse number="19" style="v"/>Ndakashumira Ishe nokuzvininipisa zvikuru uye nemisodzi, kunyange ndakaedzwa zvikuru nerangano dzavaJudha. <verse number="20" style="v"/>Munozviziva kuti handina kuzeza kuparidza kana chinhu chaizokubatsirai imi, asi ndakakudzidzisai pachena uye muimba neimba. <verse number="21" style="v"/>Ndakapupura kuna vose vaJudha navaGiriki kuti vanofanira kudzokera kuna Mwari vagotendeuka uye vagotenda kuna Ishe Jesu.</para>
  <para style="p">
    <verse number="22" style="v"/>“Zvino ndamanikidzwa noMweya, ndiri kuenda kuJerusarema, ndisingazivi hangu zvichaitika kwandiri. <verse number="23" style="v"/>Chandinongoziva ndechokuti muguta rimwe nerimwe Mweya Mutsvene anondiyambira kuti kusungwa nokutambudzika zvakandirindira. <verse number="24" style="v"/>Zvisinei hazvo, ini handioni upenyu hwangu sechinhu chinokosha, dai bedzi ndapedza nhangemutange yangu uye ndapedzisa basa randakapiwa naIshe Jesu, basa rokupupura vhangeri renyasha dzaMwari.</para>
  <para style="p">
    <verse number="25" style="v"/>“Zvino ndinoziva kuti hakuna pakati penyu imi vandakafamba navo ndichiparidza vhangeri roushe achazondionazve. <verse number="26" style="v"/>Naizvozvo ndinotaura kwamuri nhasi kuti handina mhosva yeropa ravanhu vose. <verse number="27" style="v"/>Nokuti handina kuzeza kukuparidzirai kuda kwose kwaMwari. <verse number="28" style="v"/>Zvichenjererei imi pachenyu neboka rose ramakaitwa vatariri varo naMweya Mutsvene. Fudzai kereke yaMwari, yaakatenga neropa rake pachake. <verse number="29" style="v"/>Ndinoziva kuti kana ndabva, mapere achapinda pakati penyu asingaregi boka. <verse number="30" style="v"/>Kunyange pakati penyu iyemi vanhu vachamuka vachiminamisa chokwadi vachiitira kuti vatape vadzidzi kuti vavatevere. <verse number="31" style="v"/>Saka rindai! Rangarirai kuti makore matatu handina kumborega kukuyambirai mumwe nomumwe wenyu, usiku namasikati nemisodzi.</para>
  <para style="p">
    <verse number="32" style="v"/>“Zvino ndinokuisai kuna Mwari nokushoko renyasha dzake, iro rinogona kukuvakai uye richikupai nhaka pakati paavo vakaitwa vatsvene. <verse number="33" style="v"/>Handina kumbochiva sirivha yomunhu kana goridhe kana nguo yomunhu. <verse number="34" style="v"/>Imi munoziva pachenyu kuti maoko angu aya akabatira kushayiwa kwangu nokushayiwa kwavandaiva navo. <verse number="35" style="v"/>Mune zvose zvandakaita, ndakakuratidzai kuti namabatiro akaoma aya, tinofanira kubatsira vasina simba, tichirangarira mashoko aShe Jesu pachake paakati, ‘Kupa kwakaropafadzwa kupfuura kugamuchira.’ ”</para>
  <para style="p">
    <verse number="36" style="v"/>Akati ataura izvi, akapfugama pamwe chete navo vose uye vakanyengetera. <verse number="37" style="v"/>Vose vakachema pavakamumbundikira uye vakamutsvoda. <verse number="38" style="v"/>Zvakanyanya kuvarwadza mashoko aakataura achiti havaizoona chiso chakezve. Ipapo vakamuperekedza kuchikepe.</para>
  <chapter number="21" style="c"/>
  <para style="s1">Pauro anoenda kuJerusarema</para>
  <para style="p">
    <verse number="1" style="v"/>Shure kwokuparadzana kwedu navo, takaenda kugungwa tikandokwira chikepe tikananga kuKosi. Zuva rakatevera takaenda kuRhodzi uye tichibva ikoko takaenda kuPatara. <verse number="2" style="v"/>Takawana chikepe chaiyambuka chichienda kuFonisia, tikakwira machiri tikaenda. <verse number="3" style="v"/>Takati taona Saipurasi takaipfuura nechezasi kwayo, tikaenda kuSiria. Takandoburuka chikepe paTire, paiburutsa chikepe chedu nhumbi dzacho. <verse number="4" style="v"/>Takati tawana vadzidzi ipapo, takagara navo kwamazuva manomwe. Vakakumbirisa Pauro kubudikidza noMweya kuti arege kuenda kuJerusarema. <verse number="5" style="v"/>Asi nguva yedu yakati yapera, takabvapo tikaenderera mberi norwendo rwedu. Vadzidzi vose pamwe chete navakadzi vavo navana vakatiperekedza vakatisiya tava kunze kweguta, uye pamahombekombe ipapo takapfugama tikanyengetera. <verse number="6" style="v"/>Shure kwokuonekana kwedu, takabva taenda kundokwira chikepe, ivo vakadzokera kumusha kwavo.</para>
  <para style="p">
    <verse number="7" style="v"/>Takapfuurira mberi norwendo rwedu tichibva kuTire tikandoburuka chikepe paToremai, patakakwazisana nehama tikagara zuva rimwe chete navo. <verse number="8" style="v"/>Zuva rakatevera takabvapo, tikandosvika kuKesaria tikandogara pamba pomuvhangeri Firipi, mumwe wavaya vanomwe. <verse number="9" style="v"/>Akanga ana vanasikana vana vakanga vasati vawanikwa vaiprofita.</para>
  <para style="p">
    <verse number="10" style="v"/>Shure kwokugara kwedu ipapo kwamazuva akati kuti, muprofita ainzi Agabhusi akasvika achibva kuJudhea. <verse number="11" style="v"/>Asvika kwatiri, akatora bhanhire raPauro, akabva azvisunga makumbo namaoko ake naro akati, “Mweya Mutsvene anoti, ‘Nenzira imwe chete iyoyi, vaJudha vokuJerusarema vachasunga muridzi webhanhire vagomuisa mumaoko eveDzimwe Ndudzi.’ ”</para>
  <para style="p">
    <verse number="12" style="v"/>Takati tanzwa izvi, isu navanhu voko takakumbirisa Pauro kuti arege kukwidza kuJerusarema. <verse number="13" style="v"/>Ipapo Pauro akapindura akati, “Seiko muchichema uye muchirwadzisa mwoyo wangu? Ini ndakagadzirira kwete kusungwa kwoga, asi kufawo muJerusarema nokuda kwezita raIshe Jesu.” <verse number="14" style="v"/>Paakaramba kudziviswa, isu takamurega tikati, “Kuda kwaShe ngakuitwe.”</para>
  <para style="p">
    <verse number="15" style="v"/>Shure kwaizvozvo takagadzirira tikakwidza kuJerusarema. <verse number="16" style="v"/>Vamwe vadzidzi vokuKesaria vakatiperekedza vakatisvitsa kuimba yaMunasoni, uko kwataifanira kundogara. Akanga ari murume aibva kuSaipurasi uye ari mumwe wavadzidzi vokutanga.</para>
  <para style="s1">Kusvika kwaPauro paJerusarema</para>
  <para style="p">
    <verse number="17" style="v"/>Takati tasvika paJerusarema, hama dzakatigamuchira nomufaro. <verse number="18" style="v"/>Zuva rakatevera Pauro nesu tose takaenda kundoona Jakobho, uye vakuru vose vaivapo. <verse number="19" style="v"/>Pauro akavakwazisa uye akanyatsovarondedzera zvakanga zvaitwa naMwari pakati pavaHedheni kubudikidza noushumiri hwake.</para>
  <para style="p">
    <verse number="20" style="v"/>Vakati vanzwa izvi, vakarumbidza Mwari. Ipapo vakati kuna Pauro, “Unoona, hama, kune zviuru nezviuru zvavaJudha vakatenda, uye vose zvavo vanoshingairira murayiro. <verse number="21" style="v"/>Vakaudzwa kuti iwe unodzidzisa vaJudha vose vagere pakati peveDzimwe Ndudzi kuti vatsauke kubva kuna Mozisi, uchivaudza kuti varege kudzingisa vana vavo kana kuchengeta tsika dzedu. <verse number="22" style="v"/>Zvino toita seiko? Vachanzwa zvirokwazvo kuti wauya, <verse number="23" style="v"/>saka iwe chiita zvatinokuudza zvino. Tina varume vana pano vakaita mhiko. <verse number="24" style="v"/>Tora varume ava, ubatane navo pakuzvinatsa kwavo, uye iwe ugovaripira kuti vaveurwe misoro yavo. Ipapo munhu wose achaziva kuti hapana chokwadi pane zviri kurehwa pamusoro pako, asi kuti iwe pachako unoteerera murayiro. <verse number="25" style="v"/>Kana vari vatendi vokune veDzimwe Ndudzi, takavanyorera pane zvatakatema kuti varege kudya zvakabayirwa kuzvifananidzo, uye ropa, nenyama yemhuka dzakadzipwa uye varege upombwe.”</para>
  <para style="p">
    <verse number="26" style="v"/>Zuva rakatevera Pauro akatora varume vaya uye akazvinatsa pamwe chete navo. Ipapo akaenda kutemberi kundozivisa kupera kwamazuva okuzvinatsa uye kuti chipiriso chaizoitirwa mumwe nomumwe wavo rinhi.</para>
  <para style="s1">Pauro anosungwa</para>
  <para style="p">
    <verse number="27" style="v"/>Mazuva manomwe akati oda kupera, vamwe vaJudha vaibva kuEzhia vakaona Pauro patemberi. Vakamutsa vanhu vazhinji uye vakamubata, <verse number="28" style="v"/>vachishevedzera vachiti, “Varume veIsraeri, tibatsirei! Uyu ndiye murume anodzidzisa vanhu kwose kwose zvinopesana navanhu vokwedu, murayiro wedu uye nenzvimbo ino. Zvisati zviri izvozvo zvoga, akapinza vaGiriki muruvanze rwetemberi akasvibisa nzvimbo iyi tsvene.” <verse number="29" style="v"/>(Nokuti vakanga vamboona Tirofimasi muEfeso ari muguta pamwe chete naPauro vakafunga kuti Pauro akanga apinda naye mutemberi.)</para>
  <para style="p">
    <verse number="30" style="v"/>Guta rose rakamutswa, uye vanhu vakauya vachimhanya vachibva kumativi ose. Vakabata Pauro, vakamukwevera kunze kwetemberi, pakarepo masuo akazarirwa. <verse number="31" style="v"/>Pavakanga vachiedza kumuuraya, shoko rakasvika kumukuru wehondo yeuto ravaRoma richiti guta rose reJerusarema rakanga raita bope. <verse number="32" style="v"/>Pakarepo akatora mamwe machinda navarwi akamhanyira kuvanhu. Vaiti vebongozozo vakati vachiona mukuru wamauto ana varwi vake, vakabva varega kurova Pauro.</para>
  <para style="p">
    <verse number="33" style="v"/>Mukuru wamauto akauya akasunga Pauro uye akarayira kuti asungwe nengetani mbiri. Ipapo akamubvunza kuti akanga ari ani uye kuti akanga aitei. <verse number="34" style="v"/>Vamwe vaiva pakati pavanhu vazhinji ava vakadanidzira, mumwe ichi, mumwe icho, uye sezvo mukuru wamauto akanga asingagoni kusvika pachokwadi chenyaya nokuda kwebope, akarayira kuti Pauro aiswe kudzimba dzavarwi. <verse number="35" style="v"/>Pauro akati asvika pamatanho, bongozozo ravanhu rakanga rakurisa zvokuti akaita zvokutotakurwa navarwi. <verse number="36" style="v"/>Vanhu vazhinji vaimutevera vakaramba vachidanidzira vachiti, “Ngaaurayiwe!”</para>
  <para style="s1">Pauro anotaura kuvanhu</para>
  <para style="p">
    <verse number="37" style="v"/>Varwi pavakanga vava kuda kupinza Pauro mudzimba dzavarwi, akakumbira mukuru wavarwi akati, “Ndingataurawo nemi here?”</para>
  <para style="p">Iye akati, “Unotaura chiGiriki here? <verse number="38" style="v"/>Ko, hauzi uya muIjipita akamutsa bope, akatungamirira zviuru zvina zvavapanduki mugwenga nguva dzakapfuura here?”</para>
  <para style="p">
    <verse number="39" style="v"/>Pauro akapindura akati, “Ini ndiri muJudha anobva kuTasasi kuSirisia, munhu weguta rakakurumbira. Ndapota regai nditaure kuvanhu.”</para>
  <para style="p">
    <verse number="40" style="v"/>Akati apiwa mvumo nomukuru wavarwi, Pauro akamira pamatanho akaninira vanhu noruoko rwake. Uye vakati vanyarara vose, akati kwavari nechiHebheru:</para>
  <chapter number="22" style="c"/>
  <para style="p">
    <verse number="1" style="v"/>“Hama nemi madzibaba, teererai kuzvidavirira kwangu zvino.” <verse number="2" style="v"/>Pavakanzwa achitaura kwavari nechiHebheru, vakanyanya kunyarara.</para>
  <para style="p">Ipapo Pauro akati, <verse number="3" style="v"/>“Ini ndiri muJudha, akaberekerwa kuTasasi yeSirisia, asi ndakarerwa muguta rino. Pasi paGamarieri ndakanyatsodzidziswa mutemo wamadzibaba edu uye ndakanga ndichishingairira Mwari sezvamunoita imi nhasi. <verse number="4" style="v"/>Ndakatambudza vateveri veNzira iyi kusvikira pakufa kwavo, ndichisunga zvose varume navakadzi ndichivaisa mutorongo, <verse number="5" style="v"/>sezvandingapupurirwawo nomuprista mukuru namakurukota ose. Ndakapiwa matsamba aibva kwavari okuenda nawo kuhama dzavo dzaiva muDhamasiko, ndikaenda ikoko kuti ndinouya navanhu ava kuJerusarema savasungwa kuti vazorangwa.</para>
  <para style="p">
    <verse number="6" style="v"/>“Nenguva dzinenge dzamasikati pandakanga ndoswedera pedyo neDhamasiko, pakarepo chiedza chakabva kudenga chikandipenyera kumativi ose. <verse number="7" style="v"/>Ndakawira pasi ndikanzwa inzwi richiti kwandiri, ‘Sauro! Sauro! Unonditambudzireiko?’</para>
  <para style="p">
    <verse number="8" style="v"/>“Ndakati, ‘Ndimi aniko, Ishe?’</para>
  <para style="p">“Iye akati, ‘Ndini Jesu weNazareta, wauri kutambudza.’ <verse number="9" style="v"/>Shamwari dzangu dzakaona chiedza, asi hadzina kunzwa inzwi raiye akanga achitaura neni.</para>
  <para style="p">
    <verse number="10" style="v"/>“Ndakabvunza ndikati, ‘Munoda kuti ndiiteiko Ishe?’</para>
  <para style="p">“Ishe akati, ‘Simuka, upinde muDhamasiko. Imomo ndimo mauchandoudzwa zvose zvawakatarirwa kuti uite.’ <verse number="11" style="v"/>Shamwari dzangu dzakandisesedza pakupinda kwangu muDhamasiko, nokuti kuvaima kwechiedza kwakanga kwandipofumadza.</para>
  <para style="p">
    <verse number="12" style="v"/>“Murume ainzi Ananiasi akauya kuzondiona. Akanga akazvipira pakunamata Mwari nokucherechedza murayiro uye aikudzwa zvikuru navaJudha vose vaigaramo. <verse number="13" style="v"/>Akamira neni akati, ‘Hama Pauro, chiona!’ uye nenguva yakare iyoyo ndakakwanisa kumuona.</para>
  <para style="p">
    <verse number="14" style="v"/>“Ipapo akati, ‘Mwari wamadzibaba edu akusarudza iwe kuti uzive kuda kwake uone Iye Akarurama uye unzwe mashoko anobva mumuromo make. <verse number="15" style="v"/>Uchava chapupu chake kuvanhu vose, chezvawakaona nezvawakanzwa. <verse number="16" style="v"/>Saka zvino wakamirireiko? Simuka ubhabhatidzwe usukwe zvivi zvako, udane kuzita rake.’</para>
  <para style="p">
    <verse number="17" style="v"/>“Pandakadzokera kuJerusarema, uye ndichinyengetera ndiri mutemberi, ndakabatwa nomweya <verse number="18" style="v"/>ndikaona Ishe achitaura kwandiri achiti, ‘Kurumidza kubva muJerusarema izvozvi, nokuti vanhu havangagamuchiri uchapupu hwako.’</para>
  <para style="p">
    <verse number="19" style="v"/>“Ndakapindura ndikati, ‘Ishe, vanhu ava vanoziva kuti ndakanga ndichienda musinagoge rimwe nerimwe kuti ndinosunga uye ndirove vaya vaitenda kwamuri. <verse number="20" style="v"/>Uye pavakateura ropa raSitefani chapupu chenyu, ndakanga ndimirepo ndichitenderana nazvo uye ndakachengeta nhumbi dzaivo vaimuuraya.’</para>
  <para style="p">
    <verse number="21" style="v"/>“Ipapo Ishe akati kwandiri, ‘Enda, nokuti ndichakutuma kure kune veDzimwe Ndudzi.’ ”</para>
  <para style="s1">Pauro muRoma</para>
  <para style="p">
    <verse number="22" style="v"/>Vanhu vakamuteerera kusvikira ataura izvi. Ipapo vakadanidzira vachiti, “Mubvisei panyika! Haafaniri kurarama!”</para>
  <para style="p">
    <verse number="23" style="v"/>Pavakanga vachiita mheremhere vachikanda nguo dzavo pasi, uye vachikushira ivhu mudenga, <verse number="24" style="v"/>mukuru wavarwi akarayira kuti Pauro aendeswe kudzimba dzavarwi. Akarayira kuti arohwe uye abvunzwe kuitira kuti vazive kuti nemhaka yei vanhu vakanga vachimupopotera kudai. <verse number="25" style="v"/>Pavakamusunga kuti vamurove, Pauro akati kumukuru wezana akanga amirepo, “Munotenderwa here nomutemo kuti murove muRoma, asina kana kutombowanikwa ane mhosva?”</para>
  <para style="p">
    <verse number="26" style="v"/>Mukuru wezana akati anzwa izvi, akaenda kumukuru wavarwi akandomuzivisa izvozvo, akati, “Muchaita seiko zvino? Munhu uyu muRoma.”</para>
  <para style="p">
    <verse number="27" style="v"/>Mukuru wavarwi akaenda kuna Pauro akati, “Nditaurire, uri muRoma here iwe?”</para>
  <para style="p">Akapindura akati, “Hongu, ndiri muRoma.”</para>
  <para style="p">
    <verse number="28" style="v"/>Mukuru wehondo akati, “Ini ndakaita zvokutenga nomutengo mukuru kuti ndive muRoma.”</para>
  <para style="p">Pauro akati, “Ini ndakaberekwa ndiri muRoma.”</para>
  <para style="p">
    <verse number="29" style="v"/>Vaya vakanga voda kumubvunza vakabva varega pakarepo. Mukuru wamauto pachake akatya paakaona kuti akanga asunga Pauro, muRoma, nengetani.</para>
  <para style="s1">Pauro pamberi peDare Guru ravaJudha</para>
  <para style="p">
    <verse number="30" style="v"/>Zuva rakatevera, sezvo mukuru wavarwi aida kuziva chaizvoizvo kuti sei Pauro akanga achipomerwa mhosva navaJudha, akamusunungura akarayira kuti vaprista vakuru neDare Guru ravaJudha vaungane. Ipapo akatora Pauro akamumisa pamberi pavo.</para>
  <chapter number="23" style="c"/>
  <para style="p">
    <verse number="1" style="v"/>Pauro akatarisisa kuDare Guru ravaJudha akati kwavari, “Hama dzangu, ini ndakaita basa rangu kuna Mwari nehana yakanaka kusvikira zuva ranhasi.” <verse number="2" style="v"/>Ipapo muprista mukuru ainzi Ananiasi akarayira vaya vakanga vamire pedyo naye kuti vamurove pamuromo. <verse number="3" style="v"/>Ipapo Pauro akati kwaari, “Mwari achakurova, iwe chidziro chakacheneswa nependi! Ugere ipapo kuti unditonge maererano nomurayiro, asi iwe pachako unodarika murayiro nokurayira kuti ndirohwe!”</para>
  <para style="p">
    <verse number="4" style="v"/>Vaya vakanga vamire pedyo naPauro vakati, “Iwe uri kutotuka muprista mukuru waMwari nhai?”</para>
  <para style="p">
    <verse number="5" style="v"/>Pauro akapindura akati, “Hama dzangu, ndanga ndisingazivi kuti ndiye muprista mukuru; nokuti kwakanyorwa kuchinzi: ‘Usataura zvakaipa pamusoro pomubati wavanhu vako.’ ”</para>
  <para style="p">
    <verse number="6" style="v"/>Ipapo Pauro, achiziva kuti vamwe vavo vakanga vari vaSadhusi uye kuti vamwe vakanga vari vaFarisi, akadanidzira kuDare Guru akati, “Hama dzangu, ini ndiri muFarisi, mwanakomana womuFarisi. Ndimire pano ndichitongwa nokuda kwetariro yangu yokumuka kwavakafa.” <verse number="7" style="v"/>Akati ataura izvozvo, nharo dzakamuka pakati pavaFarisi navaSadhusi, nokudaro ungano yakapesana. <verse number="8" style="v"/>VaSadhusi vanoti hakuna kumuka kwavakafa, uye kuti hakuna mutumwa kana mweya, asi vaFarisi vanotenda izvozvo zvose.</para>
  <para style="p">
    <verse number="9" style="v"/>Pakava nebope guru, uye vamwe vadzidzisi vomurayiro vainge vari vaFarisi vakasimuka vakaita nharo zvikuru. Vakati, “Hatina chakaipa chatinoona pamunhu uyu. Ko, kana ari mweya kana mutumwa akataura kwaari?” <verse number="10" style="v"/>Kupesana kwakava nemhirizhonga zvokuti mukuru wamauto akatya kuti Pauro angangobvamburwa-bvamburwa navo. Akarayira varwi kuti vaburuke vandomutora vamubvise kwavari nechisimba vagomuendesa kudzimba dzavarwi.</para>
  <para style="p">
    <verse number="11" style="v"/>Usiku hwakatevera, Ishe akamira pedyo naPauro akati kwaari, “Tsunga mwoyo! Sezvawapupura pamusoro pangu muJerusarema, saizvozvo unofanira kundopupurawo muRoma.”</para>
  <para style="s1">Rangano yoKuuraya Pauro</para>
  <para style="p">
    <verse number="12" style="v"/>Fume mangwana, vaJudha vakaita rangano vakazvisunga nemhiko kuti varege kudya kana kunwa kusvikira vauraya Pauro. <verse number="13" style="v"/>Varume vaipfuura makumi mana ndivo vakaita rangano iyi. <verse number="14" style="v"/>Vakaenda kuvaprista vakuru navakuru vakati, “Isu tazvisunga nemhiko kuti tirege kudya kana chinhu kusvikira tauraya Pauro. <verse number="15" style="v"/>Zvino imi neDare Guru ravaJudha kumbirai mukuru wavarwi kuti amuuyise pamberi penyu muchiita somunoda kubvunzisisa pamusoro penyaya iyi. Isu takagadzirira kumuuraya asati asvika kuno.”</para>
  <para style="p">
    <verse number="16" style="v"/>Asi, mwanakomana wehanzvadzi yaPauro akati anzwa rangano iyi, akapinda mudzimba dzavarwi akandoudza Pauro.</para>
  <para style="p">
    <verse number="17" style="v"/>Ipapo Pauro akadana mumwe wavakuru vezana akati kwaari, “Tora jaya iri uende naro kumukuru wavarwi; ane zvaari kuda kumutaurira.” <verse number="18" style="v"/>Saka akaenda naye kumukuru wavarwi.</para>
  <para style="p">Mukuru wezana akati, “Pauro, musungwa uya, andidaidza akandikumbira kuti ndiuye nejaya iri, kwamuri nokuti rine zvarinoda kukuudzai.”</para>
  <para style="p">
    <verse number="19" style="v"/>Mukuru wavarwi akabata ruoko rwejaya, akaenda naye padivi akamubvunza akati, “Chii chauri kuda kundiudza?”</para>
  <para style="p">
    <verse number="20" style="v"/>Iye akati, “VaJudha vakatenderana kukukumbirai kuti muuyise Pauro pamberi peDare Guru ravaJudha mangwana vachiita sevanoda kunyatsobvunzisisa pamusoro pake. <verse number="21" style="v"/>Musavanzwa, nokuti pane vamwe vavo vanopfuura makumi mana vakamuvandira. Vakatozvisunga nemhiko kuti varege kudya kana kunwa kusvikira vamuuraya. Vakatogadzirira izvozvi, vakamirira kubvuma kwenyu chikumbiro chavo.”</para>
  <para style="p">
    <verse number="22" style="v"/>Mukuru wavarwi akaita kuti jaya iri riende uye akamuyambira achiti, “Usaudza munhu kuti wataura izvi kwandiri.”</para>
  <para style="s1">Pauro anoendeswa kuKesaria</para>
  <para style="p">
    <verse number="23" style="v"/>Ipapo akadana vakuru vezana vaviri akavarayira achiti, “Gadzirirai mazana maviri avarwi, navanotasva mabhiza makumi manomwe uye mazana maviri avarume vane mapfumo kuti vaende kuKesaria nenguva dzepfumbamwe manheru. <verse number="24" style="v"/>Mutsvakirewo Pauro bhiza rokutasva kuitira kuti andosvika zvakanaka kuMubati Ferikisi.”</para>
  <para style="pmo">
    <verse number="25" style="v"/>Akanyora tsamba yaiti:</para>
  <para style="pmo">
    <verse number="26" style="v"/>Kiraudhiyo Risiasi, kuna Changamire, Mubati Ferikisi:</para>
  <para style="pmo">Kwaziwai.</para>
  <para style="pm">
    <verse number="27" style="v"/>Murume uyu akabatwa navaJudha uye vakanga voda kumuuraya, asi ini ndakabva ndasvika navarwi vangu ndikamununura, nokuti ndakanga ndanzwa kuti muRoma. <verse number="28" style="v"/>Ndakada kuziva kuti sei vakanga vachimupomera mhosva, saka ndikamuendesa kuDare ravo Guru. <verse number="29" style="v"/>Ndakaona kuti aipomerwa mhosva pamusoro pamashoko omurayiro wavo, asi pakanga pasina mhosva ingafanira rufu kana kupfigirwa mutorongo. <verse number="30" style="v"/>Pandakanyeverwa pamusoro perangano yaakanga arongerwa, ndakabva ndamutumira kwamuri pakarepo. Ndakazivisawo vapomeri vake kuti vazosvitsa kwamuri mhosva yavanomupomera.</para>
  <para style="p">
    <verse number="31" style="v"/>Saka varwi vakaita sezvavakanga varayirwa, vakatora Pauro vakaenda naye usiku vakandosvika naye kuAndipatirisi. <verse number="32" style="v"/>Zuva rakatevera, vakarega vamabhiza vachienda naye, ivo vachibva vadzokera kudzimba dzavarwi. <verse number="33" style="v"/>Vatasvi vamabhiza vakati vasvika kuKesaria, vakapa tsamba kumubati ndokubva vaisa Pauro mumaoko ake. <verse number="34" style="v"/>Mubati akaverenga tsamba akamubvunza kuti akanga achibva kudunhu ripi. Akati aziva kuti akanga achibva kuSirisia, <verse number="35" style="v"/>akati kwaari, “Ndichazonzwa nyaya yako kana vanokupomera vasvika.” Ipapo akarayira kuti Pauro achengetwe navarindi vomumuzinda waHerodhi.</para>
  <chapter number="24" style="c"/>
  <para style="s1">Pauro anomira pamberi paFerikisi</para>
  <para style="p">
    <verse number="1" style="v"/>Mazuva mashanu akati apfuura, Ananiasi muprista mukuru akaburuka kuKesaria navamwe vakuru nerimwe gweta rainzi Teturo, vakataura mhosva dzavo pamusoro paPauro pamberi pomubati. <verse number="2" style="v"/>Pauro akati adaidzwa kuti apinde, Teturo akasvitsa nyaya yake kuna Ferikisi achiti, “Isu takafadzwa nenguva refu yorugare pasi poutongi hwenyu, uye kunzwisisa kwenyu kwakashandura rudzi urwu. <verse number="3" style="v"/>Changamire Ferikisi, izvi tinozvigamuchira nomufaro mukuru uye nemitoo yose kwose kwose. <verse number="4" style="v"/>Asi kuti tisakunetsaizve, ndinokumbira hangu kuti mutinzwire ngoni mungotinzwa henyu kwenguva duku.</para>
  <para style="p">
    <verse number="5" style="v"/>“Takaona kuti murume uyu akaipa, anomutsa bope pakati pavaJudha munyika yose. Ndiye mutungamiri weboka ravaNazareta <verse number="6" style="v"/>uye akaedza kunyange kushatisa temberi; ndokusaka takamubata. <verse number="7" style="v"/>Asi Risiasi mukuru wavarwi akauya akamutakanura mumaoko edu nechisimba. <verse number="8" style="v"/>Mukamubvunzisisa imi pachenyu muchakwanisa kuziva chokwadi chemhosva dzatiri kumupomera.”</para>
  <para style="p">
    <verse number="9" style="v"/>VaJudha vakabvumirana nezvaakanga achipomerwa, vachisimbisa kuti zvinhu izvi zvaiva zvechokwadi.</para>
  <para style="p">
    <verse number="10" style="v"/>Mubati akati amuninira kuti ataure, Pauro akapindura, akati, “Ndinoziva kuti manga muri mutongi worudzi urwu kwamakore mazhinji; saka ndinofara kuti ndizvidavirire. <verse number="11" style="v"/>Imi munogona kuziva nyore nyore kuti mazuva gumi namaviri haasati atombopera kubva pandakaenda kundonamata kuJerusarema. <verse number="12" style="v"/>Vapomeri vangu havana kundiwana ndichiita nharo naani zvake mutemberi, kana kumutsa bope musinagoge kana papi zvapo muguta. <verse number="13" style="v"/>Uye havagoni kukubudisirai chokwadi chemhosva yavanondikwirira. <verse number="14" style="v"/>Zvisinei hazvo, ndinobvuma kuti ndinonamata Mwari wamadzibaba edu somuteveri weNzira, yavanoti yakatsauka. Ini ndinotenda zvinhu zvose zvinobvumirana nomutemo uye nezvakanyorwa muVaprofita, <verse number="15" style="v"/>uye ndine tariro imwe cheteyo muna Mwari savarume ava, kuti kuchava nokumuka kwavakafa vose zvavo vakarurama navakaipa. <verse number="16" style="v"/>Saka ndinoshingairira nguva dzose kuti hana yangu ive yakachena pamberi paMwari navanhu.</para>
  <para style="p">
    <verse number="17" style="v"/>“Shure kwamakore mazhinji ndisipo, ndakauya kuJerusarema kuti ndizopa vanhu vokwangu zvipo zvavarombo uye kuti ndizopa zvipiriso zvangu. <verse number="18" style="v"/>Ndakanga ndakazvinatsa pavakandiwana ndiri mutemberi ndichiita izvi. Pakanga pasina vanhu vazhinji vaiva neni, uye handina kumboita nyonganyonga. <verse number="19" style="v"/>Asi pane vaJudha vanobva kuEzhia, vaifanira kunge vari pano pamberi penyu, ndivo vaifanira kundipa mhosva kana vainge vane mhosva ipi zvayo neni. <verse number="20" style="v"/>Kana ivava vari pano vanofanira kutaura mhaka yavakawana mandiri pandakamira pamberi peDare Guru ravaJudha, <verse number="21" style="v"/>kunze kwechinhu chimwe chete ichi chandakadanidzira pandakanga ndimire pamberi pavo kuti, ‘Ndiri kutongwa maererano nokumuka kwavakafa; ndizvo zvaita kuti ndive pamberi penyu nhasi.’ ”</para>
  <para style="p">
    <verse number="22" style="v"/>Ipapo Ferikisi uyo akanga achizivisisa nezveNzira iyo, akambomisa dare. Akati, “Kana Risiasi mukuru wavarwi auya, ndichatonga mhosva yenyu.” <verse number="23" style="v"/>Akarayira mukuru wezana kuti Pauro achengetwe navarindi asi ave akasununguka uye shamwari dzake dzibvumirwe kuti dzimuvigire zvaanoda.</para>
  <para style="p">
    <verse number="24" style="v"/>Mushure mamazuva mazhinji, Ferikisi akauya nomukadzi wake Dhurusira, uyo akanga ari muJudha. Akadana Pauro kuti auye vagozomunzwa sezvo aitaura pamusoro pezvokutenda muna Kristu Jesu. <verse number="25" style="v"/>Pauro paakanga achidzidzisa pamusoro pokururama, kuzvidzora, nokutongwa kuchauya, Ferikisi akatya akati, “Zvakwana kwazvino! Ungaenda hako. Ndikange ndawana mukana, ndichazokudana.” <verse number="26" style="v"/>Panguva yacho iyoyo aifunga kuti Pauro achamupa fufuro, saka aidana Pauro nguva nenguva achitaura naye.</para>
  <para style="p">
    <verse number="27" style="v"/>Makore maviri akati apfuura, Poshiasi Fesitasi akatora nzvimbo yaFerikisi, asi nokuda kwokuti Ferikisi aida kufadza vaJudha, akasiya Pauro ari mutorongo.</para>
  <chapter number="25" style="c"/>
  <para style="s1">Pauro anotongwa pamberi paFesitasi</para>
  <para style="p">
    <verse number="1" style="v"/>Kwakati kwapera mazuva matatu mushure mokusvika kwake munyika iyo, Fesitasi akakwira kubva kuKesaria akaenda kuJerusarema, <verse number="2" style="v"/>vaprista vakuru navakuru vavaJudha vakamira pamberi pake vakapira mhosva yaPauro kwaari. <verse number="3" style="v"/>Vakakumbira zvikuru kuna Fesitasi, sechinhu chinofadza kwavari, kuti Pauro aendeswe kuJerusarema, nokuti vakanga vachigadzirira kumuvandira kuti vagomuuraya munzira imomo. <verse number="4" style="v"/>Fesitasi akapindura akati, “Pauro akachengetwa paKesaria, uye ini pachangu ndichaendako nokukurumidza. <verse number="5" style="v"/>Vamwe vavakuru venyu ngavaende neni vagondokwirira munhu uyu ikoko, kana akaita chinhu chipi zvacho chakaipa.”</para>
  <para style="p">
    <verse number="6" style="v"/>Akati apedza mazuva masere kana gumi navo, akaburuka akaenda kuKesaria, uye zuva rakatevera akaunganidza vedare akarayira kuti Pauro auyiswe pamberi pake. <verse number="7" style="v"/>Pauro akati asvika, vaJudha vakanga vabva kuJerusarema vakamira vakamukomberedza, vachimupomera mhosva dzakaipisisa, dzavakanga vasingakwanisi kusimbisa.</para>
  <para style="p">
    <verse number="8" style="v"/>Ipapo Pauro akazvidavirira achiti, “Ini handina kuita chinhu chakaipa pamusoro pomurayiro wavaJudha kana temberi kana Kesari.”</para>
  <para style="p">
    <verse number="9" style="v"/>Fesitasi achida kufadza vaJudha, akati kuna Pauro, “Unoda here kuenda kuJerusarema kuti undomira pamberi pangu uchitongwa neni ikoko pamusoro pemhosva dzaunopomerwa idzi?”</para>
  <para style="p">
    <verse number="10" style="v"/>Pauro akapindura akati, “Iye zvino ndimire pamberi pedare raKesari, munova ndimo mandinofanira kutongwa. Handina kuita chinhu chakaipa kuvaJudha, sezvamunonyatsoziva imi pachenyu. <verse number="11" style="v"/>Kunyange zvakadaro hazvo, kana ndine mhosva yokuita chinhu chipi zvacho chinokodzera rufu, handingarambi kufa. Asi kana mhosva dzandinopomerwa navaJudha dzisina chokwadi, hakuna munhu ane mvumo yokundiisa kwavari. Ndinozviisa kuna Kesari!”</para>
  <para style="p">
    <verse number="12" style="v"/>Shure kwokunge Fesitasi ataurirana namakurukota ake, akati, “Wazviisa kuna Kesari. Kuna Kesari uchaenda!”</para>
  <para style="s1">Fesitasi anobvunza Mambo Agiripa</para>
  <para style="p">
    <verse number="13" style="v"/>Shure kwamazuva mashoma, Mambo Agiripa naBhenisi vakasvika paKesaria kuti vandopa ruremekedzo rwavo kuna Fesitasi. <verse number="14" style="v"/>Sezvo vakanga vachipedza mazuva mazhinji ikoko, Fesitasi akakurukura nyaya yaPauro namambo. Akati, “Pane murume ari pano akasiyiwa ari musungwa naFerikisi. <verse number="15" style="v"/>Pandakaenda kuJerusarema, vaprista vakuru navakuru vavaJudha vakauya vachimupomera mhosva vakakumbira kuti atongwe.</para>
  <para style="p">
    <verse number="16" style="v"/>“Ndakavaudza kuti haisi tsika yavaRoma, yokuendesa munhu upi zvake kuti andofa asati asangana navapomeri vake, uye apiwa mukana wokuzvidavirira pamusoro pemhosva yavanomupomera. <verse number="17" style="v"/>Pavakauya pano neni, handina kunonotsa nyaya iyi, asi ndakadana dare pazuva rakatevera ndikarayira kuti munhu uyu apinzwe mudare. <verse number="18" style="v"/>Vaimupomera vakati vasimuka kuti vataure, havana kumupomera mhosva ipi zvayo yandaitarisira. <verse number="19" style="v"/>Asi, vaingova namashoko okukakavadzana naye pamusoro pechitendero chavo uye napamusoro pomurume akafa anonzi Jesu, uyo anonzi naPauro mupenyu. <verse number="20" style="v"/>Ndakashaya ruzivo rwokuferefeta nyaya dzakadai; saka ndakabvunza kana aida hake kuenda kuJerusarema kuti andotongwa ikoko pamusoro pemhosva idzi. <verse number="21" style="v"/>Pauro akati azvisarudzira kuti achengetwe kuti azotongwa pamberi paMambo Kesari, ndakarayira kuti achengetwe kusvikira ndazomutumira kuna Kesari.”</para>
  <para style="p">
    <verse number="22" style="v"/>Ipapo Agiripa akati kuna Fesitasi, “Ndingada kunzwa munhu uyu pachangu.” Akapindura akati, “Muchamunzwa mangwana.”</para>
  <para style="s1">Pauro pamberi paAgiripa</para>
  <para style="p">
    <verse number="23" style="v"/>Zuva rakatevera, Agiripa naBhenisi vakauya nokukudzwa kukuru vakapinda mumba maitambirwa mhaka vane machinda ezvigaro zvapamusoro uye navarume vaitungamirira guta. Varayirwa naFesitasi, Pauro akapinzwa mukati. <verse number="24" style="v"/>Fesitasi akati, “Mambo Agiripa nemi mose muri pano nesu, muri kuona murume uyu! Ungano yose yavaJudha yakandikumbira pamusoro pake muJerusarema uye nomuno muKesaria, vachidanidzira vachiti haafaniri kutongoramba ari mupenyu. <verse number="25" style="v"/>Ini ndakawana asina kuita chinhu chingafanira rufu, asi nokuda kwokuti akazviisa kuna Kesari, ndakafunga kumutumira kuRoma. <verse number="26" style="v"/>Asi handina chinhu chandinganyatsorondedzera chokuti ndinyorere kuna Changamire pamusoro pake. Naizvozvo ndamuuyisa pamberi penyu iyemi mose, kunyanya pamberi penyu, Mambo Agiripa, kuitira kuti zvichabuda pakuferefeta uku zvigondiwanisa zvokunyora. <verse number="27" style="v"/>Nokuti ndinofunga kuti hazvina ungwaru kutumira musungwa pasina rondedzero chaiyo yemhosva yake.”</para>
  <chapter number="26" style="c"/>
  <para style="p">
    <verse number="1" style="v"/>Ipapo Agiripa akati kuna Pauro, “Unotenderwa kuzvidavirira.” Saka Pauro akaninira noruoko rwake akatanga kuzvidavirira achiti, <verse number="2" style="v"/>“Mambo Agiripa, ndinoona kuti ndine rombo rakanaka kuti ndimire pamberi penyu nhasi ndichizvidavirira pamusoro pezvose zvandinopomerwa navaJudha, <verse number="3" style="v"/>uye zvikuru nokuti imi munonyatsoziva tsika dzavaJudha uye namakakatanwa avo. Naizvozvo ndinokukumbirai kuti munditeerere nomwoyo murefu chaizvo.</para>
  <para style="p">
    <verse number="4" style="v"/>“VaJudha vose zvavo vanoziva nzira yandakararama nayo kubvira pandakanga ndiri mwana, kubva pakutanga kwoupenyu hwangu munyika yokwangu, nomuJerusaremawo. <verse number="5" style="v"/>Vakandiziva kwenguva refu uye vanogona kupupura, kana vachida zvavo, kuti maererano nedzidziso yakasimba yechitendero chedu, ndakagara ini ndiri muFarisi. <verse number="6" style="v"/>Uye zvino ndiri kutongwa pano nhasi nokuda kwetariro yangu mune zvakavimbiswa madzibaba edu naMwari. <verse number="7" style="v"/>Iyi ndiyo vimbiso yakamirirwa namarudzi edu gumi namaviri kuti isvike sezvavanoshumira Mwari kwazvo masikati nousiku. Imi mambo, vaJudha vari kundipa mhosva nokuda kwetariro iyi. <verse number="8" style="v"/>Seiko zvisingagoni kutendwa pakati penyu kuti Mwari anomutsa vakafa?</para>
  <para style="p">
    <verse number="9" style="v"/>“Neniwo ndakanga ndichigutsikana ndichitoti ndinofanira kuita zvose zvandaigona kuti ndipikise zita raJesu weNazareta. <verse number="10" style="v"/>Uye ndizvo chaizvo zvandakaita muJerusarema. Nemvumo yandakanga ndapiwa navaprista vakuru, ndakaisa vazhinji vavatsvene mutorongo, uye pavainge vachiurayiwa, ndaitenderana nazvo. <verse number="11" style="v"/>Nguva zhinji ndaibva kune rimwe sinagoge ndichienda kune rimwe ndichiita kuti varangwe, uye ndakaedza kuvamanikidza kuti vamhure Mwari. Noruvengo rwandaiva narwo pamusoro pavo, ndakaenda kunyange kuna mamwe maguta avatorwa kundovatambudza.</para>
  <para style="p">
    <verse number="12" style="v"/>“Pane imwe yenzendo idzi ndakanga ndichienda kuDhamasiko ndine mvumo uye ndatumwa navaprista vakuru. <verse number="13" style="v"/>Nenguva dzinenge dzamasikati, mambo, ndiri mumugwagwa, ndakaona chiedza chakabva kudenga, chaipenya kupfuura zuva, chikavaima chakandipoteredza ini navandaiva navo. <verse number="14" style="v"/>Tose takawira pasi, uye ndakanzwa inzwi richiti kwandiri norurimi rwechiHebheru, ‘Sauro, Sauro, unonditambudzireiko? Zvakakuomera iwe kuti ukave zvibayiso.’</para>
  <para style="p">
    <verse number="15" style="v"/>“Ipapo ndakati, ‘Ndimi aniko, Ishe?’</para>
  <para style="p">“Ishe akapindura akati, ‘Ndini Jesu waunotambudza. <verse number="16" style="v"/>Zvino chisimuka umire netsoka dzako. Ndazviratidza kwauri kuti ndikugadze somuranda uye sechapupu chezvawaona kwandiri uye nezvandichakuratidza. <verse number="17" style="v"/>Ndichakununura kubva kuvanhu vokwako uye kubva kune veDzimwe Ndudzi. Ndiri kukutuma kwavari <verse number="18" style="v"/>kuti usvinudze meso avo nokuvadzora kubva kurima kuti vauye kuchiedza, nokubva musimba raSatani kuti vauye kuna Mwari, kuti vagamuchire kanganwiro yezvivi uye vawane nzvimbo pakati paavo vakaitwa vatsvene nokutenda kwandiri.’</para>
  <para style="p">
    <verse number="19" style="v"/>“Saka ipapo, Mambo Agiripa, handina kuramba kuteerera kuchiratidzo chakabva kudenga. <verse number="20" style="v"/>Ndakatanga kuparidza kuna avo vaiva muDhamasiko, nokuna avo vaiva muJerusarema nomuJudhea yose, uye nokune veDzimwe Ndudziwo kuti vatendeuke vadzokere kuna Mwari vagoratidza kutendeuka kwavo namabasa avo. <verse number="21" style="v"/>Ndizvo zvakaita kuti vaJudha vandibate mutemberi uye vaedze kundiuraya. <verse number="22" style="v"/>Asi ndakabatsirwa naMwari kusvikira nhasi uno, uye ndimire pano kuti ndipupure kuvaduku nokuvakuru zvimwe chetezvo. Handina kutaura zvinopfuura zvakataurwa navaprofita uye naMozisi kuti zvichaitika, <verse number="23" style="v"/>kuti Kristu achatambudzika, uye, saiye wokutanga kumuka kubva kuvakafa achaparidza chiedza kuvanhu vake uye nokune veDzimwe Ndudzi.”</para>
  <para style="p">
    <verse number="24" style="v"/>Ipapo Fesitasi akati kuna Pauro nenzwi guru, “Pauro, wava kupenga! Kudzidza kwako kukuru kwava kukupengesa.”</para>
  <para style="p">
    <verse number="25" style="v"/>Pauro akapindura akati, “Handisi kupenga, changamire Fesitasi. Zvandiri kutaura ichokwadi uye zvinotendeka. <verse number="26" style="v"/>Mambo vanoziva zvinhu izvi, uye ndinogona kutaura ndakasununguka kwavari. Ndinogutsikana kuti hapana chimwe chezvinhu izvi chichavapunyuka, nokuti hazvina kuitwa pakavanda. <verse number="27" style="v"/>Mambo Agiripa munotenda vaprofita here? Ndinoziva kuti munotenda.”</para>
  <para style="p">
    <verse number="28" style="v"/>Ipapo Agiripa akati kuna Pauro, “Unenge unoda kundiita muKristu nenguva duku.”</para>
  <para style="p">
    <verse number="29" style="v"/>Pauro akapindura akati, “Nguva pfupi kana refu, ndinonyengetera kuna Mwari kuti murege kuva imi bedzi asi vose ava vakateerera kwandiri nhasi kuti vave seni, kunze kwengetani idzi chete.”</para>
  <para style="p">
    <verse number="30" style="v"/>Mambo akasimuka, pamwe chete nomubati naBhenisi uye navose vaakanga agere navo. <verse number="31" style="v"/>Vakabuda mumba, uye pavaitaurirana, vakati, “Munhu uyu haasi kuita chinhu chinofanira rufu kana kupfigirwa mutorongo.”</para>
  <para style="p">
    <verse number="32" style="v"/>Agiripa akati kuna Fesitasi, “Munhu uyu angadai asunungurwa dai akanga asina kuzviisa kuna Kesari.”</para>
  <chapter number="27" style="c"/>
  <para style="s1">Pauro anoenda kuRoma nechikepe</para>
  <para style="p">
    <verse number="1" style="v"/>Kwakati kwarongwa kuti tiende nechikepe kuItari, Pauro navamwe vasungwa vakaiswa mumaoko omukuru wezana ainzi Juriasi akanga ari wehondo yaAgasito. <verse number="2" style="v"/>Takakwira chikepe chaibva kuAdhiramitiami chakanga chava kuenda nomunzvimbo dzaiva kumahombekombe enyika yeEzhia, ndokubva taenda kugungwa. Takanga tiina Aristakusi, muMasedhonia aibva kuTesaronika, pamwe chete nesu.</para>
  <para style="p">
    <verse number="3" style="v"/>Zuva rakatevera takasvika paSidhoni; uye Juriasi akanzwira Pauro tsitsi akamutendera kuti aende kushamwari dzake kuti zvimwe vangamupa zvaaishayiwa. <verse number="4" style="v"/>Tichibva ipapo takaendazve kugungwa tikapfuura nezasi kweSaipurasi, nokuti mhepo yakanga ichitidzivisa. <verse number="5" style="v"/>Takati tayambuka gungwa reSirisia nePamufiria, takandomira paMira muRisia. <verse number="6" style="v"/>Mukuru wezana akawana chikepe cheArekizandiria ipapo chaienda kuItari akatikwidzamo. <verse number="7" style="v"/>Takafamba zvishoma zvishoma mazuva mazhinji uye zvakanga zvakatiomera kusvikira paNidhasi. Sezvo mhepo yakanga ichitidzivisa kuti tifambe mugwara redu, takabva taenda nezasi kweKirete, kwakatarisana neSarimone. <verse number="8" style="v"/>Takafamba nokumahombekombe tichitambudzika tikasvika panzvimbo yainzi Zororo Rakanaka, pedyo neguta reRasea.</para>
  <para style="p">
    <verse number="9" style="v"/>Takarasikirwa nenguva yakawanda kwazvo, uye kufambisa chikepe kwakanga kwava nenjodzi nokuti zvino Nguva Yokutsanya yakanga yatopfuura. Saka Pauro akavayambira akati, <verse number="10" style="v"/>“Varume, ndinoona kuti rwendo rwedu ruchava nenjodzi uye ruchauyisa kurasikirwa kukuru kuchikepe nokunhumbi, uyewo nokuupenyu hwedu chaihwo.” <verse number="11" style="v"/>Asi mukuru wezana, pachinzvimbo chokuti ateerere kune zvakanga zvataurwa naPauro, akatevera zano romuchairi wechikepe uye neromuridzi wechikepe. <verse number="12" style="v"/>Sezvo panomira chikepe pakanga pasina kunaka kuti vanhu vagarepo munguva yechando, voruzhinji vakasarudza kuti tirambe tichifamba, vachitarisira kusvika kuFonisia tigogarako panguva yechando. Iyi ndiyo yaiva nzvimbo yomuKirete yaimirira chikepe, yakatarisa kwose zasi kwakadziva kumavirira nokumusoro kwakadziva kumavirira.</para>
  <para style="s1">Dutu</para>
  <para style="p">
    <verse number="13" style="v"/>Mhepo yakadzikama yaibva zasi yakati yotanga kuvhuvhuta, vakafunga kuti vawana zvavaida; saka vakakanga chimiso mumvura tikafamba takatevedza mahombekombe eKirete. <verse number="14" style="v"/>Kusati kwambopera nguva huru, mhepo huru ine simba, yainzi “Yurakuro,” yakavhuvhuta ichibva nokuchitsuwa. <verse number="15" style="v"/>Chikepe chakabatwa nedutu chikatadza kupinda nomumhepo; saka takarega zvakadaro uye tikaramba tichingosairirwa. <verse number="16" style="v"/>Takati tapfuura nezasi kwechitsuwa chiduku chainzi Kaudha, takanga tisisagoni kuchengetedza igwa rokununura upenyu. <verse number="17" style="v"/>Varume vakati varikwidza pamusoro pechikepe, vakapinza tambo napasi pechikepe kuti zvibate zvakasimba. Vachitya kuti vangasairirwa kujecha rokuSiritisi, vakaderedza zvimiso zvomugungwa ndokubva varega chikepe chichisairirwa. <verse number="18" style="v"/>Takanga tava kuvhungwa-vhungwa nedutu raiva nesimba zvokuti mangwana acho vakatanga kubudisa nhumbi muchikepe vachidzikanda mugungwa. <verse number="19" style="v"/>Pazuva retatu, vakakanda mimwe midziyo yaishandiswa muchikepe mugungwa namaoko avo. <verse number="20" style="v"/>Zuva kana nyeredzi pazvisina kuonekwa kwamazuva mazhinji, uye dutu parakaramba richipenga, takagumisira tarasikirwa netariro yose yokuponeswa kwedu.</para>
  <para style="p">
    <verse number="21" style="v"/>Shure kwokunge vanhu vagara nguva refu vasina zvokudya, Pauro akamira pamberi pavo akati, “Varume, maifanira kunge makateerera zano rangu rokuti murege kubva paKirete; ipapo mungadai makazviponesa pakuparadza nokurasikirwa uku. <verse number="22" style="v"/>Asi zvino ndinokukurudzirai kuti mutsunge, nokuti hakuna mumwe wenyu acharasikirwa noupenyu hwake; asi chikepe ichi bedzi ndicho chichaparadzwa. <verse number="23" style="v"/>Madeko mutumwa waMwari uyo wandiri wake uye wandinoshumira akamira neni <verse number="24" style="v"/>akati kwandiri, ‘Usatya, Pauro. Unofanira kutongwa pamberi paKesari; uye nenyasha Mwari akupa upenyu hwavose vanofamba newe muchikepe.’ <verse number="25" style="v"/>Saka tsungai mwoyo, varume, nokuti ndino kutenda muna Mwari kuti zvichaitika sezvaakandiudza. <verse number="26" style="v"/>Kunyange zvakadaro tichandokandwa hedu pane chimwe chitsuwa.”</para>
  <para style="s1">Kuparara kwechikepe</para>
  <para style="p">
    <verse number="27" style="v"/>Nousiku hwegumi nechina, takanga tichiri kungosundwa nemhepo tichiyambuka Gungwa reAdhiria, panenge pakati pousiku vafambisi vechikepe vakaona kuti vakanga voswedera kunyika. <verse number="28" style="v"/>Vakashandisa zvokuyera kudzika kwemvura vakaona kuti pakanga pakadzika mamita makumi mana. Shure kwenguva pfupi, vakayerazve vakawana kuti pakanga padzika namamita makumi matatu. <verse number="29" style="v"/>Vachitya kuti vangabondera pamatombo, vakadzikisa zvimiso zvina shure, ndokunyengetera kuti dai kwaedza. <verse number="30" style="v"/>Vachida kuedza kutiza kubva muchikepe, vafambisi vechikepe vakaburutsa igwa rokununura upenyu ndokurikanda mugungwa, vachiita sokunge vaizodzikisa zvimiso mberi kwechikepe. <verse number="31" style="v"/>Ipapo Pauro akati kumukuru wezana nokuvarwi, “Kana vanhu ava vakasagara muchikepe, hamungararami.” <verse number="32" style="v"/>Saka varwi vakadambura tambo dzakanga dzakabata igwa rokununura upenyu vakarirega richiwira mumvura.</para>
  <para style="p">
    <verse number="33" style="v"/>Kwava kuda kuedza, Pauro akavakurudzira kuti vadye achiti, “Mazuva gumi namana apfuura, manga makangogara musingadyi, hamuna kutongodya kana chinhu. <verse number="34" style="v"/>Zvino ndinokukurudzirai kuti mudye. Munofanira kudya kuti murarame. Hakuna mumwe pakati penyu acharasikirwa nebvudzi romusoro wake.” <verse number="35" style="v"/>Shure kwokutaura kwake izvozvo, akatora chingwa akavonga kuna Mwari pamberi pavo vose. Ipapo akachimedura akatanga kudya. <verse number="36" style="v"/>Vose vakakurudzirwa uye vakadya zvokudya. <verse number="37" style="v"/>Tose takanga tiri mazana maviri namakumi manomwe navatanhatu. <verse number="38" style="v"/>Vakati vadya pavaida napo, vakarerutsa chikepe nokukanda gorosi mugungwa.</para>
  <para style="p">
    <verse number="39" style="v"/>Kunze kwakati kwaedza, havana kuziva nyika iyo, asi vakaona nzvimbo yaiva nejecha, apo pavakasarudza kuti vamise chikepe kana zvaigona. <verse number="40" style="v"/>Vakadambura zvimiso, vakazvisiya mugungwa uye nenguva yakare iyoyo vakadamburawo tambo dzakanga dzakasunga zvokudzoresa chikepe. Ipapo vakasimudza sairi rechikepe kumhepo kuti risairirwe panodira makungwa maviri. <verse number="41" style="v"/>Asi chikepe chakarovera pajecha. Muromo wacho wakabatirira kwazvo uye ukasagona kubvapo, nokudaro shure kwacho kwakapwanyika kukaita zvimedu zvimedu nokuda kwokurova kwamasaisai.</para>
  <para style="p">
    <verse number="42" style="v"/>Varwi vakaronga kuuraya vasungwa kuti vatadzise kana mumwe chete wavo kushambira kuti apunyuke. <verse number="43" style="v"/>Asi mukuru wezana akanga achida kuponesa Pauro, akavadzivisa kuita zvavakanga varonga. Akarayira vaya vaigona kushambira kuti vashambire havo vatange kubuda muchikepe vaende kumahombekombe. <verse number="44" style="v"/>Vakasara vavo vainge vachizoyambutswa vari pamapuranga kana pazvidimbu zvechikepe. Nenzira iyi, mumwe nomumwe akasvika pavhu rakaoma zvakanaka.</para>
  <chapter number="28" style="c"/>
  <para style="s1">Pauro paMarita</para>
  <para style="p">
    <verse number="1" style="v"/>Takati tasvika zvakanaka kumahombekombe, takazoziva kuti chitsuwa ichi chainzi Marita. <verse number="2" style="v"/>Vanhu vomuchitsuwa ichi vakatiitira tsitsi dzinoshamisa. Vakavesa moto vakatigamuchira tose nokuti kwakanga kuchinaya uye kuchitonhora. <verse number="3" style="v"/>Pauro akaunganidza svinga retutsotso. Paakanga ava kutuisa mumoto, nyoka, yanzwa kupisa kwomoto, yakanamatira paruoko rwake. <verse number="4" style="v"/>Vanhu vomuchitsuwa ichi pavakaona nyoka yakarembera paruoko rwake, vakataurirana pakati pavo vakati, “Munhu uyu anofanira kuva mhondi; nokuti kunyange apunyuka hake mugungwa, kururamisira hakuna kumubvumira kuti ararame.” <verse number="5" style="v"/>Asi Pauro akazunzira nyoka mumoto uye haana kurwara. <verse number="6" style="v"/>Vanhu vakanga vakatarisira kuti achazvimba kana kuwira pasi pakarepo ofa, asi vakati varindira kwenguva refu uye vakasaona chakaitika kwaari, vakashanduka vakati aiva mwari.</para>
  <para style="p">
    <verse number="7" style="v"/>Pakanga pano munda waiva pedyo ipapo wakanga uri waPabhuriosi, muchinda mukuru wechitsuwa icho. Akatigamuchira kumba kwake akatichengeta zvakanaka kwamazuva matatu. <verse number="8" style="v"/>Baba vake vakanga vachirwara vavete pamubhedha, vachirwadziwa nefivha uye vane manyoka aibudisa ropa. Pauro akapinda kuti andovaona, uye shure kwokunyengetera, akaisa maoko ake pamusoro pavo akavaporesa. <verse number="9" style="v"/>Izvi zvakati zvaitika, vairwara vose vomuchitsuwa vakauya vakaporeswa. <verse number="10" style="v"/>Vakatikudza nenzira zhinji uye patakanga tagadzirira kukwira chikepe, vakatipa zvinhu zvataida.</para>
  <para style="s1">Pauro anosvika kuRoma</para>
  <para style="p">
    <verse number="11" style="v"/>Mwedzi mitatu yakati yapfuura, takaenda kugungwa tikakwira muchikepe chakanga chapedza mwaka wechando chiri pachitsuwa apa. Chakanga chiri chikepe chokuArekizandiria chakanga chine misoro miviri yavamwari mapatya, ivo Kasitori naPorukisi. <verse number="12" style="v"/>Takaenda paSirakuse tikandogarapo kwamazuva matatu. <verse number="13" style="v"/>Takabvapo tikakwira chikepe tikandosvika kuRegiamu. Zuva rakatevera, mhepo yaibva zasi yakatanga kuvhuvhuta, uye pazuva rechipiri takazosvika paPuteori. <verse number="14" style="v"/>Ipapo takawana hama uye dzakatikoka kuti tipedze vhiki imwe tinavo. Tichibva ipapo takaenda kuRoma. <verse number="15" style="v"/>Hama dzaikoko dzakanga dzanzwa kuti takanga tichiuya, naizvozvo vakafamba kusvikira kuMusika weApio napaMahotera Matatu kuti vazosangana nesu. Pauro, paakaona varume ava, akavonga Mwari uye akakurudzirwa. <verse number="16" style="v"/>Takati tasvika kuRoma, Pauro akatenderwa kuti agare oga, ane murwi aimuchengeta.</para>
  <para style="s1">Pauro anoparidza muRoma</para>
  <para style="p">
    <verse number="17" style="v"/>Mazuva matatu akati apfuura, akakoka vatungamiri vavaJudha. Vakati vaungana, Pauro akati kwavari, “Hama dzangu, kunyange ndisina kuita chinhu chakaipa kuvanhu vokwedu kana pamusoro petsika dzamadzitateguru edu, ndakasungwa muJerusarema ndikaiswa mumaoko avaRoma. <verse number="18" style="v"/>Vakandibvunzisisa uye vakada kundisunungura, nokuti ndakanga ndisina mhosva ipi zvayo yaikodzera rufu. <verse number="19" style="v"/>Asi vaJudha vakati varamba ndakazvipira kuti ndizviise kuna Kesari, kwete kuti ndakanga ndine mhosva ipi zvayo nehama dzangu. <verse number="20" style="v"/>Nokudaro ndakumbira hangu kuti ndikuonei uye nditaure nemi. Nokuda kwetariro yaIsraeri ndakasungwa nengetani iyi.”</para>
  <para style="p">
    <verse number="21" style="v"/>Ivo vakati, “Hatina kumbogamuchira kana tsamba zvadzo dzichibva kuJudhea maererano newe, uye hakuna mumwe wehama dzakabvako akatizivisa kana kutaura chinhu chipi zvacho chakaipa pamusoro pako. <verse number="22" style="v"/>Asi tinoda kunzwa kuti pfungwa dzako ndedzei, nokuti tinoziva kuti kwose kwose vanhu vanotaura zvakaipa pamusoro peboka iri.”</para>
  <para style="p">
    <verse number="23" style="v"/>Vakaronga kuzosanganazve naPauro pane rimwe zuva, uye vakauya kwaakanga ari vari vazhinji kwazvo. Kubvira mangwanani kusvikira madekwana akavatsanangurira uye akavapupurira zvoumambo hwaMwari, uye achiedza kwazvo kuti vatende nezvaJesu kutanga paMurayiro waMozisi kusvikira kuvaprofita. <verse number="24" style="v"/>Vamwe vakatendeswa nezvaaireva, asi vamwe havana kutenda. <verse number="25" style="v"/>Havana kutenderana pakati pavo ndokubva vatanga kuenda, shure kwokunge Pauro ataura mashoko okupedzisira okuti: “Mweya Mutsvene akataura chokwadi kumadzitateguru enyu paakataura nomuromo waIsaya muprofita achiti:</para>
  <para style="q1">
    <verse number="26" style="v"/>“ ‘Enda kuvanhu ava uti,</para>
  <para style="q2">“Mucharamba muchinzwa asi musingatongonzwisisi;</para>
  <para style="q2">mucharamba muchiona asi musingaonesesi.”</para>
  <para style="q1">
    <verse number="27" style="v"/>Nokuti mwoyo yavanhu ava yava mikukutu;</para>
  <para style="q2">havanzwisisi nenzeve dzavo,</para>
  <para style="q2">uye vakatsinzina meso avo.</para>
  <para style="q1">Zvimwe vangaona nameso avo,</para>
  <para style="q2">vanganzwa nenzeve dzavo,</para>
  <para style="q2">vakanzwisisa nemwoyo yavo,</para>
  <para style="q1">vagotendeuka, ndigovaporesa.’</para>
  <para style="p">
    <verse number="28" style="v"/>“Naizvozvo ndinoda kuti muzive kuti ruponeso rwaMwari rwatumirwa kune veDzimwe Ndudzi, uye vachanzwa!” <verse number="29" style="v"/>Shure kwokunge ataura izvi, vaJudha vakabva, vachikakavadzana zvikuru pakati pavo.</para>
  <para style="p">
    <verse number="30" style="v"/>Pauro akagara ikoko kwamakore maviri ose ari muimba yake yaairipira uye aigamuchira vose vaiuya kuzomuona. <verse number="31" style="v"/>Akaparidza zvoumambo hwaMwari asingatyi, asingadziviswi uye akadzidzisa nezvaIshe Jesu Kristu.</para>
</usx>
