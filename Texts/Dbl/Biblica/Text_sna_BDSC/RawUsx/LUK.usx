<?xml version="1.0" encoding="UTF-8"?>
<usx version="2.6">
  <book code="LUK" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">Ruka</para>
  <para style="toc1">Ruka</para>
  <para style="toc2">Ruka</para>
  <para style="toc3">Ruka</para>
  <para style="mt1">RUKA</para>
  <chapter number="1" style="c"/>
  <para style="s1">Nhungamidzo</para>
  <para style="p">
    <verse number="1" style="v"/>Vazhinji vakaedza kurondedzera nhoroondo dzezvinhu zvakaitika pakati pedu, <verse number="2" style="v"/>sokuturirwa kwazvakaitwa kwatiri neavo vakazviona kubva pakutanga naivozve vari varanda veshoko. <verse number="3" style="v"/>Naizvozvo, sezvo neniwo ndakanyatsoongorora zvose kubva pakutanga, ndakati zvakanakawo kuti ndikunyorerei imi Tiofiro mune mukurumbira, nhoroondo ndichinyatsotevedzanisa, <verse number="4" style="v"/>kuitira kuti mugoziva chokwadi chezvinhu zvamakadzidziswa.</para>
  <para style="s1">Kuberekwa kwaJohani Mubhabhatidzi Kunoziviswa</para>
  <para style="p">
    <verse number="5" style="v"/>Panguva yaHerodhi mambo weJudhea kwakanga kuno muprista ainzi Zekaria, akanga ari weboka rouprista hwaAbhija; mukadzi wake Erizabheti akanga ari chizvarwa chaAroni. <verse number="6" style="v"/>Vose vakanga vakarurama pamberi paMwari, vachichengeta mirayiro yaShe yose nezvaakatema, vasina zvavangapomerwa. <verse number="7" style="v"/>Asi vakanga vasina vana, nokuti Erizabheti akanga asingabereki; uye vose vari vaviri vakanga vachembera kwazvo.</para>
  <para style="p">
    <verse number="8" style="v"/>Mumwe musi Zekaria akati ari pabasa reboka rake achibata somuprista pamberi paMwari, <verse number="9" style="v"/>akasarudzwa nomujenya, maererano netsika youprista, kuti aende andopisa zvinonhuhwira mutemberi yaShe. <verse number="10" style="v"/>Uye nguva yokupisa zvinonhuhwira yakati yasvika, vanamati vose vakaungana panze vachinyengetera.</para>
  <para style="p">
    <verse number="11" style="v"/>Ipapo mutumwa waShe akazviratidza kwaari, akamira kurutivi rworudyi rwearitari yezvinonhuhwira. <verse number="12" style="v"/>Zekaria akati achimuona, akavhunduka uye akabatwa nokutya. <verse number="13" style="v"/>Asi mutumwa akati kwaari, “Usatya, Zekaria; munyengetero wako wanzwikwa. Mukadzi wako Erizabheti achakuberekera mwanakomana, uye unofanira kumutumidza zita rokuti Johani. <verse number="14" style="v"/>Achava mufaro nokufarisisa kwamuri, uye vazhinji vachafara nokuda kwokuberekwa kwake, <verse number="15" style="v"/>nokuti achava mukuru pamberi paShe. Haafaniri kutongonwa waini kana zvinonwiwa zvose zvakaviriswa, uye achazadzwa noMweya Mutsvene kunyange kubva pakuberekwa kwake. <verse number="16" style="v"/>Achadzorera vanhu vazhinji vaIsraeri kuna She Mwari wavo. <verse number="17" style="v"/>Uye achafamba pamberi paShe, mumweya nomusimba raEria, kuti adzorere mwoyo yamadzibaba kuvana vavo uye kuti vasingateereri vadzokere kuuchenjeri hwavakarurama, kuti agadzirire vanhu vakagadzirirwa kugamuchira Ishe.”</para>
  <para style="p">
    <verse number="18" style="v"/>Zekaria akabvunza mutumwa akati, “Ndichazviziva seiko izvi? Ini ndava murume mutana uye mukadzi wangu achembera kwazvo.”</para>
  <para style="p">
    <verse number="19" style="v"/>Mutumwa akapindura akati, “Ndini Gabhurieri. Ndinomira pamberi paMwari, uye ndatumwa kuti ndizotaura newe, ndizokuudza nhau dzakanaka idzi. <verse number="20" style="v"/>Uye iye zvino uchava chimumumu uye uchatadza kutaura kusvikira pazuva razvichaitika, nokuti hauna kutenda mashoko angu, iwo achaitika nenguva yawo.”</para>
  <para style="p">
    <verse number="21" style="v"/>Zvichakadaro, vanhu vakanga vakamirira Zekaria vakashamiswa kuti akanga atora nguva yakareba kudai seiko ari mutemberi. <verse number="22" style="v"/>Akati abuda, akasagona kutaura navo. Vakazviona kuti akanga aona chiratidzo mutemberi, nokuti akaramba achitaura navo namaoko, uye akaramba ari chimumumu asingagoni kutaura.</para>
  <para style="p">
    <verse number="23" style="v"/>Nguva yokushumira kwake yakati yapera, akadzokera kumba kwake. <verse number="24" style="v"/>Shure kwaizvozvo, mukadzi wake Erizabheti akava nemimba uye akazvivanza kwemwedzi mishanu. <verse number="25" style="v"/>Akati mumwoyo make, “Ishe andiitira izvi. Mumazuva ano akaratidza nyasha dzake uye akabvisa kunyadziswa kwangu pakati pavanhu.”</para>
  <para style="s1">Kuberekwa kwaJesu kunoziviswa</para>
  <para style="p">
    <verse number="26" style="v"/>Mumwedzi wechitanhatu, Mwari akatuma mutumwa Gabhurieri kuNazareta, guta riri muGarirea, <verse number="27" style="v"/>kumhandara yakanga yatsidzirwa kuwanikwa nomurume ainzi Josefa, chizvarwa chaDhavhidhi. Zita remhandara iyi rainzi Maria. <verse number="28" style="v"/>Mutumwa akasvika kwaari akati, “Kwaziwa, iwe wakanzwirwa nyasha zvikuru! Ishe anewe.”</para>
  <para style="p">
    <verse number="29" style="v"/>Maria akatambudzika zvikuru namashoko ake uye akashamiswa kuti kukwazisa kwakadai ndekworudzii. <verse number="30" style="v"/>Asi mutumwa akati kwaari, “Usatya, Maria, iwe wanzwirwa nyasha naMwari. <verse number="31" style="v"/>Uchava nomwana uye uchazvara mwanakomana, ugomutumidza zita rokuti Jesu. <verse number="32" style="v"/>Achava mukuru uye achanzi Mwanakomana weWokumusoro-soro. Ishe Mwari achamupa chigaro choushe chababa vake Dhavhidhi, <verse number="33" style="v"/>uye achatonga pamusoro peimba yaJakobho nokusingaperi; umambo hwake hahungatongogumi.”</para>
  <para style="p">
    <verse number="34" style="v"/>Maria akabvunza mutumwa akati, “Ko, izvi zvichaitika seiko sezvo ini ndiri mhandara?”</para>
  <para style="p">
    <verse number="35" style="v"/>Mutumwa akapindura achiti, “Mweya Mutsvene achauya pamusoro pako, uye simba reWokumusoro-soro richakufukidza. Saka mutsvene achazvarwa achanzi Mwanakomana waMwari. <verse number="36" style="v"/>Kunyange hama yako Erizabheti achava nomwana pamazuva okukwegura kwake, uye mwedzi uno ndowechitanhatu kuna iye ainzi asingabereki. <verse number="37" style="v"/>Nokuti hakuna chinhu chisingagonekwi naMwari.”</para>
  <para style="p">
    <verse number="38" style="v"/>Maria akati, “Ini ndiri muranda waShe. Ngazviitike hazvo kwandiri sezvamareva.” Ipapo mutumwa akabva paari.</para>
  <para style="s1">Maria Anoshanyira Erizabheti</para>
  <para style="p">
    <verse number="39" style="v"/>Panguva iyoyo Maria akagadzirira ndokukurumidza kuenda kune rimwe guta romunyika yezvikomo yeJudhea, <verse number="40" style="v"/>uko kwaakasvikopinda mumba maZekaria akakwazisa Erizabheti. <verse number="41" style="v"/>Erizabheti akati anzwa kukwazisa kwaMaria, mwana akakwakuka mudumbu make, ipapo Erizabheti akazadzwa noMweya Mutsvene. <verse number="42" style="v"/>Akadanidzira nenzwi guru achiti, “Wakaropafadzwa iwe pakati pavakadzi, uye akaropafadzwa mwana wauchazvara! <verse number="43" style="v"/>Asi ini ndanzwirwawo nyasha seiko, zvokuti mai vaShe wangu vauye kwandiri? <verse number="44" style="v"/>Pangosvika inzwi rokukwazisa kwenyu munzeve dzangu mwana ari mudumbu mangu abva akwakuka nomufaro. <verse number="45" style="v"/>Akaropafadzwa iye akatenda kuti zvakataurwa kwaari naShe zvichaitika!”</para>
  <para style="s1">Rwiyo rwaMaria</para>
  <para style="p">
    <verse number="46" style="v"/>Maria akati:</para>
  <para style="q1">“Mwoyo wangu unokudza Ishe</para>
  <para style="q2">
    <verse number="47" style="v"/>uye mweya wangu unofara muna Mwari Muponesi wangu,</para>
  <para style="q1">
    <verse number="48" style="v"/>nokuti akanga ane hanya</para>
  <para style="q2">nokuninipiswa kwomurandakadzi wake.</para>
  <para style="q1">Kubva zvino marudzi ose achanditi ndakaropafadzwa,</para>
  <para style="q2">
    <verse number="49" style="v"/>nokuti Iye Wamasimba andiitira zvinhu zvikuru,</para>
  <para style="q2">zita rake idzvene.</para>
  <para style="q1">
    <verse number="50" style="v"/>Ngoni dzake dzinosvika kuna avo vanomutya,</para>
  <para style="q2">kubva kune chimwe chizvarwa kusvikira kune chimwe chizvarwa.</para>
  <para style="q1">
    <verse number="51" style="v"/>Iye akaita mabasa esimba noruoko rwake;</para>
  <para style="q2">akaparadzira avo vanozvikudza mundangariro dzemwoyo yavo.</para>
  <para style="q1">
    <verse number="52" style="v"/>Akabvisa vatongi pazvigaro zvavo,</para>
  <para style="q2">asi akasimudzira vanozvininipisa.</para>
  <para style="q1">
    <verse number="53" style="v"/>Akagutsa vane nzara nezvinhu zvakanaka,</para>
  <para style="q2">asi akadzinga vapfumi vasina chinhu.</para>
  <para style="q1">
    <verse number="54" style="v"/>Akabatsira muranda wake Israeri,</para>
  <para style="q2">achirangarira kuva nengoni,</para>
  <para style="q1">
    <verse number="55" style="v"/>kuna Abhurahama nezvizvarwa zvake nokusingaperi,</para>
  <para style="q2">kunyange sezvaakareva kumadzibaba edu.”</para>
  <para style="p">
    <verse number="56" style="v"/>Maria akagara naErizabheti kwemwedzi inenge mitatu uye mushure maizvozvo akazodzokera zvake kumusha.</para>
  <para style="s1">Kuberekwa kwaJohani Mubhabhatidzi</para>
  <para style="p">
    <verse number="57" style="v"/>Nguva yakati yasvika yokuti Erizabheti ave nomwana, akazvara mwana mukomana. <verse number="58" style="v"/>Vavakidzani vake nehama dzake vakanzwa kuti Ishe akanga amunzwira ngoni huru, vakafara pamwe chete naye.</para>
  <para style="p">
    <verse number="59" style="v"/>Pazuva rorusere vakauya kuzodzingisa mwana, uye vakanga vachizomutumidza zita rababa vake Zekaria, <verse number="60" style="v"/>asi mai vake vakati, “Kwete! Anofanira kunzi Johani.”</para>
  <para style="p">
    <verse number="61" style="v"/>Ivo vakati kwaari, “Pakati pehama dzenyu hapana munhu ane zita iroro.”</para>
  <para style="p">
    <verse number="62" style="v"/>Ipapo vakaninira namaoko kuna baba vake, kuti vazive zita raaida kupa mwana. <verse number="63" style="v"/>Akavakumbira pokunyorera, akanyora kuti “Zita rake ndiJohani” uye vose vakashamiswa nazvo. <verse number="64" style="v"/>Pakarepo muromo wake wakazarurwa uye rurimi rwake rukasunungurwa, akatanga kutaura, achirumbidza Mwari. <verse number="65" style="v"/>Vavakidzani vose vakazadzwa nokutya, nomunyika yose yezvikomo yeJudhea vanhu vakataura pamusoro pezvinhu izvi zvose. <verse number="66" style="v"/>Vanhu vose vakazvinzwa vakashamiswa nazvo, vakati, “Mwana uyu achava akadiniko?” Nokuti ruoko rwaShe rwaiva naye.</para>
  <para style="s1">Rwiyo rwaZekaria</para>
  <para style="p">
    <verse number="67" style="v"/>Zekaria baba vake vakazadzwa noMweya Mutsvene uye vakaprofita vachiti:</para>
  <para style="q1">
    <verse number="68" style="v"/>“Ishe, Mwari waIsraeri ngaakudzwe,</para>
  <para style="q2">nokuti akauya akadzikinura vanhu vake.</para>
  <para style="q1">
    <verse number="69" style="v"/>Akatisimudzira runyanga rworuponeso</para>
  <para style="q2">muimba yomuranda wake Dhavhidhi,</para>
  <para style="q1">
    <verse number="70" style="v"/>sezvaakataura kubudikidza navaprofita vake vatsvene vekare,</para>
  <para style="q1">
    <verse number="71" style="v"/>iko kuponeswa kubva kuvavengi vedu</para>
  <para style="q2">naparuoko rwavose vanotivenga,</para>
  <para style="q1">
    <verse number="72" style="v"/>kunzwira madzibaba edu ngoni</para>
  <para style="q2">nokurangarira sungano yake tsvene,</para>
  <para style="q1">
    <verse number="73" style="v"/>mhiko yaakapikira baba vedu Abhurahama:</para>
  <para style="q1">
    <verse number="74" style="v"/>kutinunura kubva muruoko rwavavengi vedu,</para>
  <para style="q2">uye kutigonesa kuti timushumire tisingatyi,</para>
  <para style="q1">
    <verse number="75" style="v"/>muutsvene nokururama pamberi pake mazuva edu ose.</para>
  <para style="b"/>
  <para style="b"/>
  <para style="q1">
    <verse number="76" style="v"/>“Uye iwe, mwana wangu, uchanzi muprofita weWokumusoro-soro;</para>
  <para style="q2">nokuti uchatungamira pamberi paShe kuti umugadzirire nzira,</para>
  <para style="q1">
    <verse number="77" style="v"/>kuti ape vanhu vake ruzivo rworuponeso kubudikidza</para>
  <para style="q2">nokuregererwa kwezvivi zvavo,</para>
  <para style="q1">
    <verse number="78" style="v"/>nokuda kwomwoyo munyoro waMwari wedu,</para>
  <para style="q2">naye zuva richatibudira richibva kudenga,</para>
  <para style="q1">
    <verse number="79" style="v"/>kuti rivhenekere pamusoro paavo vagere murima</para>
  <para style="q2">nomumumvuri worufu,</para>
  <para style="q1">uye kuti usesedze tsoka dzedu munzira yorugare.”</para>
  <para style="p">
    <verse number="80" style="v"/>Uye mwana akakura akava nesimba mumweya; uye akagara mugwenga kusvikira azoonekwa pachena kuvaIsraeri.</para>
  <chapter number="2" style="c"/>
  <para style="s1">Kuberekwa kwaJesu</para>
  <para style="p">
    <verse number="1" style="v"/>Mumazuva iwayo Kesari Ogasitasi akapa chirevo chokuti vagari vose venyika dzose dzaitongwa neRoma vaverengwe. <verse number="2" style="v"/>Uku ndiko kwaiva kuverengwa kwokutanga kwakaitwa panguva yaKuriniasi paakanga ari mubati weSiria. <verse number="3" style="v"/>Uye mumwe nomumwe akaenda kuguta rake kuti andonyoresa.</para>
  <para style="p">
    <verse number="4" style="v"/>Saka Josefawo akakwidza achibva kuguta reNazareta muGarirea achienda kuJudhea, kuBheterehema guta raDhavhidhi nokuti akanga ari weimba yaDhavhidhi neworudzi rwake. <verse number="5" style="v"/>Akaenda ikoko kundonyoresa naMaria, waakanga atsidzira kuzowanana naye uye akanga ava napamuviri. <verse number="6" style="v"/>Vachiri ikoko, nguva yokuzvarwa kwomwana yakasvika, <verse number="7" style="v"/>akazvara dangwe rake, mwanakomana. Akamuputira nemicheka akamuisa muchidyiro chezvipfuwo, nokuti muimba yavaeni makanga musisina nzvimbo yavo.</para>
  <para style="s1">Vafudzi naVatumwa</para>
  <para style="p">
    <verse number="8" style="v"/>Uye kwakanga kuna vafudzi vakanga vachigara kumafuro aiva pedyo naikoko, vachichengeta makwai avo usiku. <verse number="9" style="v"/>Mutumwa waShe akazviratidza kwavari, uye kubwinya kwaJehovha kwakavakomberedza, uye vakatya kwazvo. <verse number="10" style="v"/>Asi mutumwa akati kwavari, “Musatya. Ndauya nenhau dzakanaka dzomufaro mukuru uchava wavanhu vose. <verse number="11" style="v"/>Nhasi muguta raDhavhidhi mazvarwa Muponesi; ndiye Kristu Ishe. <verse number="12" style="v"/>Ichi ndicho chichava chiratidzo kwamuri: Muchawana mwana akaputirwa nemicheka uye avete muchidyiro chezvipfuwo.”</para>
  <para style="p">
    <verse number="13" style="v"/>Pakarepo hondo huru yokudenga yakaonekwa pamwe chete nomutumwa vachirumbidza Mwari vachiti:</para>
  <para style="q1">
    <verse number="14" style="v"/>“Mwari ngaarumbidzwe kumusoro-soro,</para>
  <para style="q2">uye rugare panyika nokuvanhu vaanofarira.”</para>
  <para style="p">
    <verse number="15" style="v"/>Vatumwa vakati vabva kwavari uye vaenda kudenga, vafudzi vakataurirana vachiti, “Handei kuBheterehema tindoona chinhu chaitika ichi, chataudzwa nezvacho naShe.”</para>
  <para style="p">
    <verse number="16" style="v"/>Saka vakakurumidza kusimuka vakaenda vakandowana Maria naJosefa, nomwana, akanga avete muchidyiro chezvipfuwo. <verse number="17" style="v"/>Vakati vamuona, vakaparadzira shoko maererano nezvakanga zvataurwa pamusoro pomwana uyu, <verse number="18" style="v"/>uye vose vakazvinzwa vakashamiswa nezvavakataurirwa navafudzi. <verse number="19" style="v"/>Asi Maria akachengeta zvinhu zvose izvi akazvifungisisa mumwoyo make. <verse number="20" style="v"/>Vafudzi vakadzokera vachikudza nokurumbidza Mwari pamusoro pezvinhu zvose zvavakanga vanzwa uye zvavakaona, zvakanga zvakangoita sezvavakanga vataurirwa.</para>
  <para style="s1">Jesu Anokumikidzwa muTemberi</para>
  <para style="p">
    <verse number="21" style="v"/>Pazuva rorusere, nguva yokudzingiswa kwake yasvika, akatumidzwa zita rokuti Jesu, zita raakanga apiwa nomutumwa asati aumbwa mudumbu.</para>
  <para style="p">
    <verse number="22" style="v"/>Nguva yokuzvinatsa kwavo maererano noMurayiro waMozisi yakati yakwana, Josefa naMaria vakaenda naye kuJerusarema kundomukumikidza kuna She <verse number="23" style="v"/>sezvazvakanyorwa muMurayiro waShe, kuti “Mwanakomana wose wedangwe anofanira kutsaurirwa Ishe,” <verse number="24" style="v"/>uye kuti vabayire chibayiro maererano nezvinorehwa muMurayiro waShe zvichinzi: “njiva mbiri kana hangaiwa duku mbiri.”</para>
  <para style="p">
    <verse number="25" style="v"/>Zvino kwakanga kuno murume aiva muJerusarema ainzi Simeoni, akanga akarurama uye aida Mwari. Akanga akamirira kunyaradzwa kwavaIsraeri, uye Mweya Mutsvene waiva pamusoro pake. <verse number="26" style="v"/>Zvakanga zvaratidzwa naMweya Mutsvene kuti haaizofa asati aona Muzodziwa waShe. <verse number="27" style="v"/>Akapinda mutemberi achisundwa noMweya Mutsvene. Vabereki vakati vauya nomwana Jesu kuti vazoita kwaari tsika yaidiwa noMurayiro, <verse number="28" style="v"/>Simeoni akamubata mumaoko ake akarumbidza Mwari achiti:</para>
  <para style="q1">
    <verse number="29" style="v"/>“Ishe Tenzi, sezvamakavimbisa,</para>
  <para style="q3">zvino chiendesai henyu muranda wenyu norugare.</para>
  <para style="q1">
    <verse number="30" style="v"/>Nokuti meso angu aona ruponeso rwenyu,</para>
  <para style="q2">
    <verse number="31" style="v"/>rwamakagadzirira pamberi pavanhu vose,</para>
  <para style="q1">
    <verse number="32" style="v"/>chiedza chinovhenekera veDzimwe Ndudzi</para>
  <para style="q2">uye nokukudzwa kwavanhu venyu Israeri.”</para>
  <para style="p">
    <verse number="33" style="v"/>Baba namai vomwana vakashamiswa nezvakataurwa pamusoro pake. <verse number="34" style="v"/>Ipapo Simeoni akavaropafadza akati kuna Maria, mai vake, “Mwana uyu achaita kuti kuve nokuwa nokumutswa kwavazhinji muIsraeri, uye achava chiratidzo chicharambwa, <verse number="35" style="v"/>kuitira kuti ndangariro dzemwoyo mizhinji dzigoratidzwa. Uye munondo uchabayawo mwoyo wako pachako.”</para>
  <para style="p">
    <verse number="36" style="v"/>Kwaivawo nomuprofitakadzi, Ana, mwanasikana waFanueri, worudzi rwaAsheri. Akanga akwegura kwazvo; akanga ambogara makore manomwe nomurume wake shure kwokuwanikwa kwake, <verse number="37" style="v"/>ipapo akazova chirikadzi kusvikira ava namakore makumi masere namana. Haana kumbobva mutemberi asi akanamata usiku namasikati, achitsanya nokunyengetera. <verse number="38" style="v"/>Akasvika pavari panguva iyoyo, akavonga Mwari uye akataura pamusoro pomwana kuna vose vakanga vakamirira kudzikinurwa kweJerusarema.</para>
  <para style="p">
    <verse number="39" style="v"/>Josefa naMaria vakati vaita zvose zvaidikanwa noMurayiro waShe, vakadzokera kuGarirea kuguta ravo reNazareta. <verse number="40" style="v"/>Uye mwana akakura akasimba; akanga azere nouchenjeri, uye nyasha dzaMwari dzaiva pamusoro pake.</para>
  <para style="s1">Jesu paTemberi</para>
  <para style="p">
    <verse number="41" style="v"/>Gore negore vabereki vake vaienda kuJerusarema kuMutambo wePasika. <verse number="42" style="v"/>Akati ava namakore gumi namaviri, vakakwidza naye kuMutambo, maererano netsika yavo. <verse number="43" style="v"/>Mutambo wakati wapera, vabereki vake pavakanga vodzokera kumusha, mukomana Jesu akasara muJerusarema, asi ivo vakanga vasingazvizivi. <verse number="44" style="v"/>Vakafamba kwezuva rose vachifunga kuti akanga ari pakati pavo. Ipapo vakatanga kumutsvaka pakati pehama neshamwari dzavo. <verse number="45" style="v"/>Vakati vamushayiwa, vakadzokera kuJerusarema kundomutsvaka. <verse number="46" style="v"/>Mushure mamazuva matatu vakamuwana ari mutemberi, akagara pakati pavadzidzisi achivateerera uye achivabvunza mibvunzo. <verse number="47" style="v"/>Mumwe nomumwe akamunzwa akashamiswa nokunzwisisa kwake uye nemhinduro dzake. <verse number="48" style="v"/>Vabereki vake vakati vamuwana, vakashamiswa kwazvo. Mai vake vakati kwaari, “Mwana, waitireiko zvakadai kwatiri? Baba vako neni tanga tichikutsvaka kwazvo.”</para>
  <para style="p">
    <verse number="49" style="v"/>Iye akati, “Manga muchinditsvakireiko? Manga musingazivi here kuti ndaifanira kunge ndiri mumba mababa vangu?” <verse number="50" style="v"/>Asi havana kunzwisisa zvaaireva kwavari.</para>
  <para style="p">
    <verse number="51" style="v"/>Ipapo akaburuka navo kuNazareta uye akavateerera. Asi mai vake vakachengeta zvinhu zvose izvi mumwoyo mavo. <verse number="52" style="v"/>Uye Jesu akakura muuchenjeri nomumhu, achidiwa naMwari uye navanhu.</para>
  <chapter number="3" style="c"/>
  <para style="s1">Johani Mubhabhatidzi Anogadzira Nzira</para>
  <para style="p">
    <verse number="1" style="v"/>Mugore regumi nemashanu rokutonga kwaTibheriasi Kesari, Pondio Pirato paakanga ari mubati weJudhea, Herodhi ari mubati weGarirea, mununʼuna wake Firipi ari mubati weIturea neTirakoniti, uye Risania ari mubati weAbhurini, <verse number="2" style="v"/>panguva youprista hwaAnasi naKefasi, shoko raMwari rakasvika kuna Johani mwanakomana waZekaria mugwenga. <verse number="3" style="v"/>Akaenda munyika yose yakapoteredza Jorodhani, achiparidza rubhabhatidzo rwokutendeuka kuti vanhu varegererwe zvivi. <verse number="4" style="v"/>Sezvazvakanyorwa mubhuku ramashoko aIsaya muprofita zvichinzi:</para>
  <para style="q1">“Inzwi rounodana murenje richiti,</para>
  <para style="q1">‘Gadzirai nzira yaShe,</para>
  <para style="q2">ruramisai migwagwa yake.</para>
  <para style="q1">
    <verse number="5" style="v"/>Mipata yose ichafushirwa,</para>
  <para style="q2">makomo ose nezvikomo zvichaderedzwa.</para>
  <para style="q1">Migwagwa yakakombama ichatwasanudzwa,</para>
  <para style="q2">pasakaenzana pachaenzaniswa.</para>
  <para style="q1">
    <verse number="6" style="v"/>Uye marudzi ose avanhu achaona ruponeso rwaMwari.’ ”</para>
  <para style="p">
    <verse number="7" style="v"/>Johani akati kuvanhu vazhinji vaiuya kuzobhabhatidzwa naye, “Imi vana venyoka! Ndianiko akuyambirai kuti mutize kutsamwa kuchauya? <verse number="8" style="v"/>Chiberekai zvibereko zvinoenderana nokutendeuka. Uye musatanga kuti mumwoyo menyu, ‘Abhurahama ndiye baba vedu.’ Nokuti ndinoti kwamuri Mwari anogona kumutsira Abhurahama vana pamabwe aya. <verse number="9" style="v"/>Demo ratoiswa pamidzi yemiti, uye muti mumwe nomumwe usingabereki zvibereko zvakanaka uchatemwa ugokandwa mumoto.”</para>
  <para style="p">
    <verse number="10" style="v"/>Vanhu vazhinji vakati, “Zvino toita seiko?”</para>
  <para style="p">
    <verse number="11" style="v"/>Johani akapindura akati, “Munhu ane nguo mbiri ngaagovane neasina, uye ane zvokudya ngaaitewo saizvozvo.”</para>
  <para style="p">
    <verse number="12" style="v"/>Vateresi vakauyawo kuzobhabhatidzwa. Vakamubvunza vakati, “Mudzidzisi, toita seiko?”</para>
  <para style="p">
    <verse number="13" style="v"/>Akati kwavari, “Musatora mari inopfuura mwero wamunofanira kutora.” <verse number="14" style="v"/>Ipapo vamwe varwi vakamubvunza vakati, “Tinofanira kuita seiko?” Iye akati, “Musatorera vanhu mari nechisimba uye musapomera vanhu nhema, mugutsikane nomubayiro wenyu.”</para>
  <para style="p">
    <verse number="15" style="v"/>Vanhu vakanga vakamirira vakatarisira, uye vose vakanga vachikahadzika mumwoyo mavo kuti zvimwe Johani akanga ari iye Kristu. <verse number="16" style="v"/>Johani akavapindura vose achiti, “Ini ndinokubhabhatidzai nemvura. Asi shure kwangu kunouya mumwe ane simba kundipfuura zvokuti ini handina kukodzera kuti ndisunungure rukanda rweshangu dzake. Achakubhabhatidzai noMweya Mutsvene nomoto. <verse number="17" style="v"/>Rusero rwake rwuri muruoko rwake kuti apepete paburiro rake uye agounganidza gorosi mudura, asi hundi achaipisa nomoto usingadzimwi.” <verse number="18" style="v"/>Uye namamwe mashoko mazhinji, Johani akakurudzira vanhu akaparidza vhangeri kwavari.</para>
  <para style="p">
    <verse number="19" style="v"/>Asi Johani akati atsiura Herodhi mutongi nokuda kwaHerodhiasi, mukadzi womununʼuna wake, uye nezvimwe zvinhu zvose zvakaipa zvaakanga aita, <verse number="20" style="v"/>Herodhi akawedzera pazviri zvose nokuita izvi: Akapfigira Johani mutorongo.</para>
  <para style="s1">Kubhabhatidzwa kwaJesu uye Rudzi Rwake</para>
  <para style="p">
    <verse number="21" style="v"/>Vanhu vose vakati vachiri kubhabhatidzwa, Jesu akabhabhatidzwawo. Uye akati achinyengetera, denga rakazaruka, <verse number="22" style="v"/>Mweya Mutsvene akauya pamusoro pake nomufananidzo wenjiva. Uye inzwi rakabva kudenga richiti, “Ndiwe mwanakomana wangu, wandinoda; ndiwe wandinofarira kwazvo.”</para>
  <para style="p">
    <verse number="23" style="v"/>Zvino Jesu pachake akanga ava namakore anenge makumi matatu paakatanga ushumiri hwake. Sokuonekwa kwazvo, akanga ari mwanakomana,</para>
  <para style="b"/>
  <para style="li1">mwanakomana waHeri, <verse number="24" style="v"/>mwanakomana waMatati,</para>
  <para style="li1">mwanakomana waRevhi, mwanakomana waMereki,</para>
  <para style="li1">mwanakomana waJani, mwanakomana waJosefa,</para>
  <para style="li1">
    <verse number="25" style="v"/>mwanakomana waMatatiasi, mwanakomana waAmosi,</para>
  <para style="li1">mwanakomana waNahumi, mwanakomana waEsiri,</para>
  <para style="li1">mwanakomana waNagai, <verse number="26" style="v"/>mwanakomana waMaati,</para>
  <para style="li1">mwanakomana waMatatiasi, mwanakomana waSemeini,</para>
  <para style="li1">mwanakomana waJoseki, mwanakomana waJodha,</para>
  <para style="li1">
    <verse number="27" style="v"/>mwanakomana waJoanani, mwanakomana waResa,</para>
  <para style="li1">mwanakomana waZerubhabheri, mwanakomana waShearitieri,</para>
  <para style="li1">mwanakomana waNeri, <verse number="28" style="v"/>mwanakomana waMereki,</para>
  <para style="li1">mwanakomana waAdhi, mwanakomana waKosamu,</para>
  <para style="li1">mwanakomana waErimadhami, mwanakomana waEri,</para>
  <para style="li1">
    <verse number="29" style="v"/>mwanakomana waJoshua, mwanakomana waEriezeri,</para>
  <para style="li1">mwanakomana waJerimi, mwanakomana waMatati,</para>
  <para style="li1">mwanakomana waRevhi, <verse number="30" style="v"/>mwanakomana waSimeoni,</para>
  <para style="li1">mwanakomana waJudha, mwanakomana waJosefa,</para>
  <para style="li1">mwanakomana waJonami, mwanakomana waEriakimi,</para>
  <para style="li1">
    <verse number="31" style="v"/>mwanakomana waMerea, mwanakomana waMena,</para>
  <para style="li1">mwanakomana waMatata, mwanakomana waNatani,</para>
  <para style="li1">mwanakomana waDhavhidhi, <verse number="32" style="v"/>mwanakomana waJese,</para>
  <para style="li1">mwanakomana waObhedhi, mwanakomana waBhoazi,</para>
  <para style="li1">mwanakomana waSarimoni, mwanakomana waNahashoni,</para>
  <para style="li1">
    <verse number="33" style="v"/>mwanakomana waAminadhabhi, mwanakomana waRami,</para>
  <para style="li1">mwanakomana waHezironi, mwanakomana waPerezi,</para>
  <para style="li1">mwanakomana waJudha, <verse number="34" style="v"/>mwanakomana waJakobho,</para>
  <para style="li1">mwanakomana waIsaka, mwanakomana waAbhurahama,</para>
  <para style="li1">mwanakomana waTera, mwanakomana waNahori,</para>
  <para style="li1">
    <verse number="35" style="v"/>mwanakomana waSerugi, mwanakomana waReu,</para>
  <para style="li1">mwanakomana waPeregi, mwanakomana waEbha,</para>
  <para style="li1">mwanakomana waShera, <verse number="36" style="v"/>mwanakomana waKainani,</para>
  <para style="li1">mwanakomana waArifasadhi, mwanakomana waShamu,</para>
  <para style="li1">mwanakomana waNoa, mwanakomana waRameki,</para>
  <para style="li1">
    <verse number="37" style="v"/>mwanakomana waMetusera, mwanakomana waEnoki,</para>
  <para style="li1">mwanakomana waJaredhi, mwanakomana waMaharareri,</para>
  <para style="li1">mwanakomana waKenani, <verse number="38" style="v"/>mwanakomana waEnoshi,</para>
  <para style="li1">mwanakomana waSeti, mwanakomana waAdhamu,</para>
  <para style="li1">mwanakomana waMwari.</para>
  <chapter number="4" style="c"/>
  <para style="s1">Kuedzwa kwaJesu</para>
  <para style="p">
    <verse number="1" style="v"/>Jesu, azere noMweya Mutsvene, akadzoka kubva paJorodhani akatungamirirwa noMweya mugwenga, <verse number="2" style="v"/>umo maakaedzwa naSatani kwamazuva makumi mana. Haana chaakadya pamazuva iwayo, uye pakupera kwamazuva iwayo akanzwa nzara.</para>
  <para style="p">
    <verse number="3" style="v"/>Satani akati kwaari, “Kana iwe uri mwanakomana waMwari, rayira dombo iri kuti rive chingwa.”</para>
  <para style="p">
    <verse number="4" style="v"/>Jesu akapindura akati, “Kwakanyorwa kuchinzi, ‘Munhu haararami nechingwa bedzi, asi neshoko rimwe nerimwe rinobuda mumuromo maMwari.’ ”</para>
  <para style="p">
    <verse number="5" style="v"/>Satani akamutungamirira kunzvimbo yakakwirira uye akamuratidza munguva diki diki umambo hwose hwenyika. <verse number="6" style="v"/>Akati kwaari, “Ndichakupa simba rahwo rose nokubwinya kwahwo, nokuti ndakahupiwa, uye ini ndinogona kuhupa kuna ani zvake wandinoda. <verse number="7" style="v"/>Saka kana ukandinamata, huchava hwako hwose.”</para>
  <para style="p">
    <verse number="8" style="v"/>Jesu akapindura akati, “Kwakanyorwa kuchinzi, ‘Namata Ishe Mwari wako umushumire iye oga.’ ”</para>
  <para style="p">
    <verse number="9" style="v"/>Satani akamutungamirira kuJerusarema akamuita kuti amire pachiruvi chetemberi. Akati kwaari, “Kana uri mwanakomana waMwari, zviwisire pasi uchibva pano. <verse number="10" style="v"/>Nokuti kwakanyorwa kuchinzi:</para>
  <para style="q1">“ ‘Acharayira vatumwa vake pamusoro pako</para>
  <para style="q2">kuti vakuchengete kwazvo;</para>
  <para style="q1">
    <verse number="11" style="v"/>vachakusimudza mumaoko avo,</para>
  <para style="q2">kuti rutsoka rwako rurege kugumburwa padombo.’ ”</para>
  <para style="p">
    <verse number="12" style="v"/>Jesu akati, “Zvinonzi, ‘Usaedza Ishe Mwari wako.’ ”</para>
  <para style="p">
    <verse number="13" style="v"/>Satani akati apedza kuedza kwake kwose uku, akabva paari kusvikira pane imwe nguva.</para>
  <para style="s1">Jesu Anorambwa muNazareta</para>
  <para style="p">
    <verse number="14" style="v"/>Jesu akadzokera kuGarirea musimba roMweya, uye shoko pamusoro pake rakapararira kumativi ose enyika. <verse number="15" style="v"/>Akadzidzisa mumasinagoge avo, uye munhu wose akamurumbidza.</para>
  <para style="p">
    <verse number="16" style="v"/>Akaenda kuNazareta, kwaakanga arerwa, uye nomusi weSabata akapinda musinagoge, setsika yake. Akasimuka kuti averenge. <verse number="17" style="v"/>Rugwaro rwakapetwa rwaIsaya rwakapiwa kwaari. Pakurubhedhenura, akawana pakanga pakanyorwa kuti:</para>
  <para style="q1">
    <verse number="18" style="v"/>“Mweya waShe uri pamusoro pangu,</para>
  <para style="q2">nokuti akandizodza</para>
  <para style="q2">kuti ndiparidze vhangeri kuvarombo.</para>
  <para style="q1">Akandituma kuti ndiparidze rusununguko kuna vakasungwa</para>
  <para style="q2">uye kuti vasingaoni vaone,</para>
  <para style="q1">kuti ndisunungure vakamanikidzwa,</para>
  <para style="q2">
    <verse number="19" style="v"/>kuti ndiparidze gore rakanaka raShe.”</para>
  <para style="p">
    <verse number="20" style="v"/>Ipapo akapeta rugwaro, akarudzosera kumubati akagara pasi. Meso avanhu vose vakanga vari musinagoge akanga akati nde-e kwaari, <verse number="21" style="v"/>uye akatanga nokuti kwavari, “Nhasi rugwaro urwu rwazadziswa munzeve dzenyu.”</para>
  <para style="p">
    <verse number="22" style="v"/>Vose vakataura zvakanaka pamusoro pake uye vakashamiswa namashoko akanaka akanga achibuda mumuromo make. Vakati, “Ko, uyu haazi mwanakomana waJosefa here?”</para>
  <para style="p">
    <verse number="23" style="v"/>Jesu akati kwavari, “Zvirokwazvo muchataura tsumo iyi kwandiri muchiti: ‘Murapi, chizvirapa! Itawo muguta rako rino zvatakanzwa kuti wakaita muKapenaume.’ ”</para>
  <para style="p">
    <verse number="24" style="v"/>Akaenderera mberi achiti, “Ndinokuudzai chokwadi kuti hakuna muprofita anogamuchirwa muguta rake. <verse number="25" style="v"/>Ndinokuudzai chokwadi kuti kwakanga kune chirikadzi zhinji muIsraeri panguva yaEria, panguva yakadzivirwa denga kwamakore matatu nehafu uye nzara huru ikavapo munyika yose. <verse number="26" style="v"/>Asi Eria haana kutumwa kuno mumwe wavo, asi kuchirikadzi yeZerafati munyika yeSidhoni. <verse number="27" style="v"/>Uye kwaiva navazhinji vaiva namaperembudzi panguva yaEria muprofita, asi hapana mumwe chete pakati pavo akanatswa kunze kwaNaamani muSiria.”</para>
  <para style="p">
    <verse number="28" style="v"/>Vanhu vose vakanga vari musinagoge vakatsamwa kwazvo pavakanzwa izvi. <verse number="29" style="v"/>Vakasimuka, vakamubudisa muguta, vakamutora vakaenda naye kumucheto cheto kwechikomo chakanga chakavakirwa guta ravo, kuti vamusundidzire kumawere. <verse number="30" style="v"/>Asi akafamba napakati pemhomho yavanhu akaenda zvake.</para>
  <para style="s1">Jesu Anodzinga Mweya Wakaipa</para>
  <para style="p">
    <verse number="31" style="v"/>Ipapo akaburuka zasi kuKapenaume, guta riri muGarirea, akatanga kudzidzisa vanhu nomusi weSabata. <verse number="32" style="v"/>Vakashamiswa nokudzidzisa kwake, nokuti shoko rake raiva nesimba.</para>
  <para style="p">
    <verse number="33" style="v"/>Musinagoge makanga muno murume akanga akabatwa nedhimoni, mweya wakaipa, uye akadanidzira nenzwi guru achiti, <verse number="34" style="v"/>“A! Munodeiko kwatiri imi Jesu weNazareta? Ko, mauya kuzotiparadza kanhi? Ndinoziva kuti muri ani, muri Mutsvene waMwari!”</para>
  <para style="p">
    <verse number="35" style="v"/>Jesu akaurayira achiti, “Nyarara! Buda maari!” Ipapo dhimoni rakaputsira murume uyu pasi pamberi pavo vose rikabuda risina kumukuvadza.</para>
  <para style="p">
    <verse number="36" style="v"/>Vanhu vose vakashamiswa vakataurirana vachiti, “Kudzidzisa uku ndokupi? Anorayira mweya yakaipa nechikuriri uye nesimba, ichibva yabuda!” <verse number="37" style="v"/>Mukurumbira wake wakapararira munzvimbo dzose dzakapoteredza.</para>
  <para style="s1">Jesu Anoporesa Vazhinji</para>
  <para style="p">
    <verse number="38" style="v"/>Jesu akabva pasinagoge akaenda kumba kwaSimoni. Zvino mai vomukadzi waSimoni vairwara nefivha, uye vakakumbira Jesu kuti avabatsire. <verse number="39" style="v"/>Saka akakotamira kwavari akarayira fivha, ikabva pavari. Vakasimuka pakarepo vakatanga kuvashandira.</para>
  <para style="p">
    <verse number="40" style="v"/>Zuva rakati rodoka, vanhu vakauya kuna Jesu navose vakanga vana marudzi akasiyana-siyana ezvirwere, akaisa maoko ake pamusoro pomumwe nomumwe wavo akavaporesa. <verse number="41" style="v"/>Pamusoro paizvozvo, madhimoni akabuda muvanhu vazhinji, achidanidzira achiti, “Ndiwe Mwanakomana waMwari!” Asi iye akaatsiura akasaatendera kuti ataure, nokuti iwo aiziva kuti ndiye Kristu.</para>
  <para style="p">
    <verse number="42" style="v"/>Mangwanani-ngwanani, Jesu akaenda kunzvimbo yakanyarara ari oga. Vanhu vakanga vachimutsvaka uye vakati vamuwana paakanga ari, vakaedza kumudzivisa kuti asabva kwavari. <verse number="43" style="v"/>Asi iye akati, “Ndinofanira kuparidza vhangeri roumambo hwaMwari kuna mamwewo maguta, nokuti ndizvo zvandakatumirwa.” <verse number="44" style="v"/>Uye akaramba achiparidza mumasinagoge eJudhea.</para>
  <chapter number="5" style="c"/>
  <para style="s1">Kudanwa kwaVadzidzi Vokutanga</para>
  <para style="p">
    <verse number="1" style="v"/>Rimwe zuva Jesu zvaakanga amire paGungwa reGenesareti, vanhu vakaungana vakamukomberedza vachiteerera kushoko raMwari, <verse number="2" style="v"/>uye akaona magwa maviri kumhenderekedzo dzegungwa, akanga asiyiwapo navabati vehove, vakanga vachisuka mambure avo. <verse number="3" style="v"/>Akakwira mune rimwe ramagwa acho, rakanga riri raSimoni, akamukumbira kuti ariswededze zvishoma kumahombekombe. Ipapo akagara pasi akadzidzisa vanhu ari mugwa.</para>
  <para style="p">
    <verse number="4" style="v"/>Akati apedza kutaura, akati kuna Simoni, “Chiriswededza kwakadzika ugokanda usvasvi ubate hove.”</para>
  <para style="p">
    <verse number="5" style="v"/>Simoni akapindura akati, “Tenzi, takashanda zvakaoma usiku hwose uye hatina kubata chinhu. Asi sezvamadaro imi, ndichakanda hangu mambure.”</para>
  <para style="p">
    <verse number="6" style="v"/>Vakati vaita saizvozvo, vakabata hove zhinji kwazvo uye mambure avo akatanga kubvaruka. <verse number="7" style="v"/>Saka vakaninira vamwe vavo vakanga vari mune rimwe igwa kuti vauye vazovabatsira, ivo vakauya vakazadza magwa ose ari maviri; akazara zvokuti akatanga kunyura.</para>
  <para style="p">
    <verse number="8" style="v"/>Simoni Petro akati achiona izvi, akawira pamabvi aJesu akati, “Ibvai kwandiri, Ishe; ndiri mutadzi!” <verse number="9" style="v"/>Nokuti iye neshamwari dzake vakashama kwazvo nokuda kwehove dzavakanga vabata, <verse number="10" style="v"/>uye vanaJakobho naJohani, vanakomana vaZebhedhi, vamwe vaSimoni, vakashamawo.</para>
  <para style="p">Ipapo Jesu akati kuna Simoni, “Usatya; kubva zvino uchava mubati wavanhu.” <verse number="11" style="v"/>Saka vakakwevera magwa avo kumahombekombe, vakasiya zvose uye vakamutevera.</para>
  <para style="s1">Jesu Anonatsa Munhu Akanga Ana Maperembudzi</para>
  <para style="p">
    <verse number="12" style="v"/>Jesu paakanga achiri mune rimwe ramaguta, mumwe murume akanga azere namaperembudzi akauya. Akati achiona Jesu, akawira pasi nechiso chake akamukumbira zvikuru achiti, “Ishe, kana muchida, munogona kundinatsa.”</para>
  <para style="p">
    <verse number="13" style="v"/>Jesu akatambanudza ruoko rwake akabata murume uyu akati, “Ndinoda, chinatswa!” Pakarepo maperembudzi akabva paari.</para>
  <para style="p">
    <verse number="14" style="v"/>Ipapo Jesu akamurayira akati, “Usaudza munhu, asi enda undozviratidza kumuprista ugopa zvibayiro zvakarayirwa naMozisi zvokunatswa kwako, chive chapupu kwavari.”</para>
  <para style="p">
    <verse number="15" style="v"/>Asi mukurumbira wake wakapararira kwazvo, zvokuti vanhu vazhinji zhinji vakauya kuzomunzwa uye kuti vaporeswe zvirwere zvavo. <verse number="16" style="v"/>Asi, kazhinji Jesu aizvitsaura achienda kusina vanhu kuti andonyengetera.</para>
  <para style="s1">Jesu Anoporesa Munhu Akanga Akaoma Mutezo</para>
  <para style="p">
    <verse number="17" style="v"/>Rimwe zuva paaidzidzisa, vaFarisi navadzidzisi vomurayiro, vakanga vabva mumisha yose yeGarirea neJudhea uye neJerusarema, vakanga vagerepo. Uye simba raShe rakanga riripo kuti aporese vanorwara. <verse number="18" style="v"/>Vamwe varume vakasvika vakatakura murume akanga akaoma mutezo parukukwe vakaedza kuti vamupinze mumba kuti vandomuradzika pamberi paJesu. <verse number="19" style="v"/>Vakati vashayiwa nzira yokupinda nayo nokuda kwokuwanda kwavanhu, vakakwira pamusoro pedenga vakamuburutsa ari parukukwe rwake nepamapfiriro, pakati pavanhu, pamberi paJesu chaipo.</para>
  <para style="p">
    <verse number="20" style="v"/>Jesu akati aona kutenda kwavo, akati, “Shamwari, zvivi zvako zvaregererwa.”</para>
  <para style="p">
    <verse number="21" style="v"/>VaFarisi navadzidzisi vomurayiro vakatanga kufunga vachiti, “Ndianiko munhu uyu anotaura achimhura Mwari. Ndianiko anoregerera zvivi kunze kwaMwari chete?”</para>
  <para style="p">
    <verse number="22" style="v"/>Jesu aiziva zvavaifunga uye akabvunza achiti, “Seiko muchifunga zvinhu izvi mumwoyo yenyu? <verse number="23" style="v"/>Ndezvipiko zvakareruka: kuti, ‘Zvivi zvako zvaregererwa,’ kana kuti, ‘Simuka ufambe’? <verse number="24" style="v"/>Asi kuti muzive kuti Mwanakomana woMunhu ane simba panyika rokuregerera zvivi.” Akati kumurume akanga akaoma mutezo, “Ndinoti kwauri, simuka, tora rukukwe rwako uende kumba.” <verse number="25" style="v"/>Pakarepo akasimuka pamberi pavo, akatora rukukwe rwaakanga avete parwuri akaenda kumba achirumbidza Mwari. <verse number="26" style="v"/>Munhu wose akashamiswa nazvo akarumbidza Mwari. Vakazadzwa nokutya vakati, “Taona zvinhu zvinoshamisa nhasi.”</para>
  <para style="s1">Kudanwa kwaRevhi</para>
  <para style="p">
    <verse number="27" style="v"/>Shure kwaizvozvo, Jesu akabuda akaona muteresi ainzi Revhi akagara paimba yake yokuteresa. Jesu akati kwaari, “Nditevere.” <verse number="28" style="v"/>Revhi akasimuka, akasiya zvinhu zvose akamutevera.</para>
  <para style="p">
    <verse number="29" style="v"/>Ipapo Revhi akaitira Jesu mabiko makuru pamba pake, uye vateresi vazhinji kwazvo navamwewo vakadya navo. <verse number="30" style="v"/>Asi vaFarisi navadzidzisi vomurayiro vakanga vari veboka ravo vakagununʼuna vakati kuvadzidzi vake, “Seiko muchidya navateresi navatadzi?”</para>
  <para style="p">
    <verse number="31" style="v"/>Jesu akavapindura akati, “Vasingarwari havatsvaki chiremba, asi vanorwara. <verse number="32" style="v"/>Handina kuuya kuzodana vakarurama, asi vatadzi kuti vatendeuke.”</para>
  <para style="s1">Vanobvunza Jesu pamusoro poKutsanya</para>
  <para style="p">
    <verse number="33" style="v"/>Ivo vakati kwaari, “Vadzidzi vaJohani vanotsanya kazhinji uye vachinyengetera, uye vadzidzi vavaFarisi vanodarowo, asi venyu vanoramba vachidya nokunwa.”</para>
  <para style="p">
    <verse number="34" style="v"/>Jesu akavapindura akati, “Mungaite here kuti shamwari dzechikomba dzitsanye iye achinavo? <verse number="35" style="v"/>Asi nguva ichauya apo chikomba chichabviswa kwavari; mumazuva iwayo vachatsanya.”</para>
  <para style="p">
    <verse number="36" style="v"/>Akavaudza mufananidzo uyu akati, “Hakuna munhu anobvarura chigamba kubva panguo itsva achichisonera panguo tsaru. Kana akadaro, anenge abvarura nguo itsva, uye chigamba chinobva panguo itsva hachibatsiri panguo tsaru. <verse number="37" style="v"/>Uye hakuna anodira waini itsva mumaguchu amatehwe matsaru. Kana akadaro, waini itsva ichatsemura matehwe, waini itsva ichateuka uye maguchu ewaini achaparadzwa. <verse number="38" style="v"/>Kwete, waini itsva inofanira kudirwa mumaguchu amatehwe matsva. <verse number="39" style="v"/>Uye hakuna munhu anoti ambonwa waini tsaru ozoda waini itsva, nokuti anoti, ‘Tsaru iri nani.’ ”</para>
  <chapter number="6" style="c"/>
  <para style="s1">Ishe weSabata</para>
  <para style="p">
    <verse number="1" style="v"/>Rimwe Sabata Jesu akanga achifamba nomuminda yezviyo, uye vadzidzi vake vakatanga kunonga hura dzezviyo, vachidzipukuta mumaoko avo vachidya tsanga dzacho. <verse number="2" style="v"/>Vamwe vavaFarisi vakati, “Seiko muchiita zvisingatenderwi nomusi weSabata?”</para>
  <para style="p">
    <verse number="3" style="v"/>Jesu akavapindura akati, “Hamuna kumboverenga here zvakaitwa naDhavhidhi paakanga ava nenzara, iye neshamwari dzake? <verse number="4" style="v"/>Akapinda mumba maMwari, akatora chingwa chakatsaurwa, akadya zvaingobvumirwa kudyiwa navaprista chete. Uye akapawo chimwe kushamwari dzake.” <verse number="5" style="v"/>Ipapo akati kwavari, “Mwanakomana woMunhu ndiye Ishe weSabata.”</para>
  <para style="p">
    <verse number="6" style="v"/>Rimwezve Sabata akapinda musinagoge uye aidzidzisa, zvino pakanga pano murume akanga ano ruoko rwake rworudyi rwakanga rwakakokonyara. <verse number="7" style="v"/>VaFarisi navadzidzisi vomurayiro vakanga vachitsvaka mhosva yokupomera Jesu, saka vakamutarisisa kuti vaone kana aizoporesa nomusi weSabata. <verse number="8" style="v"/>Asi Jesu aiziva zvavaifunga uye akati kumurume akanga ano ruoko rwakakokonyara, “Simuka umire pamberi pavanhu vose.” Saka iye akasimuka akamira ipapo.</para>
  <para style="p">
    <verse number="9" style="v"/>Ipapo Jesu akati kwavari, “Ndinokubvunzaiwo kuti chiiko chinobvumirwa kuitwa nomusi weSabata: kuita zvakanaka kana kuita zvakaipa, kuponesa upenyu kana kuhuparadza?”</para>
  <para style="p">
    <verse number="10" style="v"/>Akatarisa kwavari vose, ndokuti kumunhu uya, “Tambanudza ruoko rwako.” Iye akaita saizvozvo, uye ruoko rwake rukatwasanuka. <verse number="11" style="v"/>Asi ivo vakatsamwa kwazvo vakatanga kutaurirana zvavangaita kuna Jesu.</para>
  <para style="s1">Vapostori Gumi naVaviri</para>
  <para style="p">
    <verse number="12" style="v"/>Nerimwe ramazuva iwayo, Jesu akabuda akaenda kugomo kuti andonyengetera, uye akapedza usiku hwose achinyengetera kuna Mwari. <verse number="13" style="v"/>Fume mangwana, akadana vadzidzi vake akasarudza gumi navaviri pakati pavo, avo vaakatumidza kuti vapostori:</para>
  <para style="b"/>
  <para style="li1">
    <verse number="14" style="v"/>Simoni (uyo waakatumidza kuti Petro),</para>
  <para style="li1">mununʼuna wake Andirea,</para>
  <para style="li1">Jakobho,</para>
  <para style="li1">Johani,</para>
  <para style="li1">Firipi,</para>
  <para style="li1">Bhatoromeo,</para>
  <para style="li1">
    <verse number="15" style="v"/>Mateo,</para>
  <para style="li1">Tomasi,</para>
  <para style="li1">Jakobho mwanakomana waArifeasi,</para>
  <para style="li1">Simoni ainzi muZeroti,</para>
  <para style="li1">
    <verse number="16" style="v"/>Judhasi mwanakomana waJakobho,</para>
  <para style="li1">naJudhasi Iskarioti, uyo akazova mupanduki.</para>
  <para style="s1">Maropafadzo neNhamo</para>
  <para style="p">
    <verse number="17" style="v"/>Akaburuka navo akandomira panzvimbo yakanga yakaenzana. Ungano huru yavadzidzi vake yakanga iripo uye navanhu vazhinji vaibva muJudhea yose, vaibva kuJerusarema, uye navaibva kumuganhu weTire neSidhoni, <verse number="18" style="v"/>vakanga vauya kuzomunzwa uyewo kuti vazoporeswa pazvirwere zvavo. Vaya vakanga vachimanikidzwa nemweya yakaipa vakaporeswa, <verse number="19" style="v"/>uye vanhu vose vakaedza kumubata, nokuti simba rakanga richibuda maari richivaporesa vose.</para>
  <para style="p">
    <verse number="20" style="v"/>Akatarira kuvadzidzi vake, akati:</para>
  <para style="q1">“Makaropafadzwa imi varombo,</para>
  <para style="q2">nokuti umambo hwaMwari ndohwenyu.</para>
  <para style="q1">
    <verse number="21" style="v"/>Makaropafadzwa imi vane nzara zvino,</para>
  <para style="q2">nokuti muchaguta.</para>
  <para style="q1">Makaropafadzwa imi munochema zvino,</para>
  <para style="q2">nokuti muchaseka.</para>
  <para style="q1">
    <verse number="22" style="v"/>Makaropafadzwa imi kana vanhu vachikuvengai,</para>
  <para style="q2">vachikutsaurai uye vachikutukai,</para>
  <para style="q2">vachiramba zita renyu vachiti rakaipa, nokuda kwoMwanakomana woMunhu.</para>
  <para style="p">
    <verse number="23" style="v"/>“Farai pazuva iro uye mupembere nomufaro, nokuti mubayiro wenyu mukuru kudenga. Ndiwo matambudzirwo akaitwa vaprofita namadzibaba avo.</para>
  <para style="q1">
    <verse number="24" style="v"/>“Asi mune nhamo imi vapfumi,</para>
  <para style="q2">nokuti makatowana kunyaradzwa kwenyu kare.</para>
  <para style="q1">
    <verse number="25" style="v"/>Mune nhamo imi makaguta zvino,</para>
  <para style="q2">nokuti muchanzwa nzara.</para>
  <para style="q1">Mune nhamo imi vanoseka zvino,</para>
  <para style="q2">nokuti muchaungudza uye muchachema.</para>
  <para style="q1">
    <verse number="26" style="v"/>Mune nhamo imi kana vanhu vose vachitaura zvakanaka pamusoro penyu,</para>
  <para style="q2">nokuti madzibaba avo akaitira vaprofita venhema zvakadaro.</para>
  <para style="s1">Idai vavengi venyu</para>
  <para style="p">
    <verse number="27" style="v"/>“Asi ndinokuudzai imi munondinzwa kuti: Idai vavengi venyu, itai zvakanaka kuna avo vanokuvengai, <verse number="28" style="v"/>ropafadzai vanokutukai, nyengetererai vaya vanokunetsai. <verse number="29" style="v"/>Kana mumwe akakurova rimwe dama, mupezve rimwe racho. Kana mumwe akakutorera nguo yako yokunze, usamudzivisa kutorawo nguo yomukati. <verse number="30" style="v"/>Upe vose vanokukumbira, uye kana ani zvake akatora chinhu chako, usagombedzera kuti chidzoke. <verse number="31" style="v"/>Itira vamwe zvaunoda kuti vakuitirewo iwe.</para>
  <para style="p">
    <verse number="32" style="v"/>“Kana uchida vaya vanokuda, mubayiro wako uchagova weiko? Kunyange navatadzi vanoda avo vanovada. <verse number="33" style="v"/>Uye kana uchiita zvakanaka kuna vaya vakanaka kwauri, mubayiro wako uchagova weiko? Kunyange vatadzi vanoita izvozvo. <verse number="34" style="v"/>Uye kana uchikweretesa kuna vaya vaunotarisira kuti vagodzora, mubayiro wako uchagova weiko? Kunyange vatadzi vanokweretesa kuvatadzi, vachitarisira kuzodzoserwa zvakakwana. <verse number="35" style="v"/>Asi idai vavengi venyu, muite zvakanaka kwavari, uye muvakweretese musingatarisiri kuwana kana chinhuzve. Ipapo mubayiro wenyu uchava mukuru, uye muchava vanakomana veWokumusoro-soro, nokuti iye ano mwoyo munyoro kuna vasingavongi navakaipa. <verse number="36" style="v"/>Ivai netsitsi sababa venyu vane tsitsi.</para>
  <para style="s1">Kutonga vamwe</para>
  <para style="p">
    <verse number="37" style="v"/>“Musatonga, uye nemi hamuzotongwi. Musapa mhosva, uye nemi hamuzopiwi mhosva. Regererai, uye nemi muchazoregererwawo. <verse number="38" style="v"/>Ipai, uye nemi muchapiwa. Muchapiwa mumaoko enyu chiyero chakanaka, chakatsindirwa, chakazunguzirwa uye chinopfachukira. Nokuti nechiyero chamunoyera nacho, muchayererwawo nacho.”</para>
  <para style="p">
    <verse number="39" style="v"/>Akavaudzawo mufananidzo uyu: “Bofu ringatungamirira bofu here? Havangawiri mugomba vose vari vaviri here? <verse number="40" style="v"/>Mudzidzi haapfuuri mudzidzisi wake, asi munhu wose anenge adzidziswa zvakakwana ndiye achaita somudzidzisi wake.</para>
  <para style="p">
    <verse number="41" style="v"/>“Seiko uchitarisa rubanzu rwuri muziso rehama yako, asi usingatariri danda riri muziso rako pachako? <verse number="42" style="v"/>Ungareva seiko kuhama yako uchiti, ‘Hama, rega ndikubvise rubanzu rwuri muziso rako, asi, iwe pachako uchitadza kuona danda riri muziso rako?’ Iwe munyengeri, tanga wabvisa danda muziso rako, ipapo uchaonesesa kuti ubvise rubanzu muziso rehama yako.</para>
  <para style="s1">Muti nomuchero wawo</para>
  <para style="p">
    <verse number="43" style="v"/>“Hakuna muti wakanaka unobereka muchero wakaipa, uye muti wakaipa haungabereki muchero wakanaka. <verse number="44" style="v"/>Muti mumwe nomumwe unozivikanwa nomuchero wawo. Vanhu havangatanhi maonde kubva mumakwenzi eminzwa, kana kutanha mazambiringa kubva parukato. <verse number="45" style="v"/>Munhu akanaka anobudisa zvinhu zvakanaka zvakachengetwa mumwoyo make.</para>
  <para style="s1">Muvaki Akachenjera noMuvaki Benzi</para>
  <para style="p">
    <verse number="46" style="v"/>“Sei muchiti, ‘Ishe, Ishe,’ kwandiri asi musingaiti zvandinoreva? <verse number="47" style="v"/>Ndichakuratidzai zvakaita munhu anouya kwandiri anonzwa mashoko angu uye achiaita. <verse number="48" style="v"/>Akaita somunhu anovaka imba, akachera zvakadzika akavaka hwaro paruware. Mafashamu akati asvika, mafungu akarova imba iyo asi haana kugona kuizungunutsa, nokuti yakanga yakavakwa zvakanaka. <verse number="49" style="v"/>Asi munhu anonzwa mashoko angu akasaaita, akafanana nomunhu akavaka imba pavhu asina kuchera hwaro. Mafungu paakangorova imba iyo, yakakoromoka uye kuparara kwayo kwakava kukuru.”</para>
  <chapter number="7" style="c"/>
  <para style="s1">Kutenda kwoMukuru weZana</para>
  <para style="p">
    <verse number="1" style="v"/>Jesu akati apedza kutaura zvose izvi vanhu vachizvinzwa, akapinda muKapenaume. <verse number="2" style="v"/>Imomo maiva nomuranda womukuru wezana, aidiwa chose natenzi wake, akanga achirwara uye ava kuda kufa. <verse number="3" style="v"/>Mukuru wezana akanzwa nezvaJesu uye akatuma vamwe vakuru vavaJudha kwaari, achimukumbira kuti auye kuzoporesa muranda wake. <verse number="4" style="v"/>Vakati vasvika kuna Jesu, vakamukumbira zvikuru vachiti, “Murume uyu akafanira kuti mumuitire izvi, <verse number="5" style="v"/>nokuti anoda rudzi rwedu uye ndiye akavaka sinagoge redu.” <verse number="6" style="v"/>Naizvozvo Jesu akaenda navo.</para>
  <para style="p">Akanga asiri kure nomusha pakatumwa shamwari nomukuru wezana kuti dzinoti kwaari, “Ishe, musazvinetsa zvenyu, nokuti handina kukodzera kuti imi mupinde mumba mangu. <verse number="7" style="v"/>Ndokusaka ndisina kumbofunga kuti ini ndive nekodzero yokuuya kwamuri. Asi, taurai henyu shoko, uye muranda wangu achapora. <verse number="8" style="v"/>Nokuti ini pachangu, ndiri munhu ari pasi pavamwe, uye ndine varwi vari pasi pangu. Ndinoti kuno uyu, ‘Enda,’ uye anoenda, kuno mumwe, ‘Uya’ uye anouya. Ndinoti kumuranda wangu, ‘Ita ichi,’ uye anochiita.”</para>
  <para style="p">
    <verse number="9" style="v"/>Jesu akati anzwa izvi, akashamiswa kwazvo naye, akatendeukira kuvanhu vazhinji vaimutevera akati, “Ndinoti kwamuri, handina kumboona kutenda kwakadai kunyange muIsraeri.” <verse number="10" style="v"/>Ipapo varume vaya vakanga vatumwa vakadzokera kumba vakawana muranda uya apora.</para>
  <para style="s1">Jesu Anomutsa Mwanakomana weChirikadzi</para>
  <para style="p">
    <verse number="11" style="v"/>Pasina kupera nguva refu, Jesu akaenda kuguta rainzi Naini, vadzidzi vake navanhu vazhinji kwazvo vakaendawo naye. <verse number="12" style="v"/>Kuzoti ave kuswedera pasuo reguta, munhu akafa akanga akatakurwa achiburitswa kunze, aingova mwanakomana mumwe chete wamai vake, uye vakanga vari chirikadzi. Uye vanhu vazhinji kwazvo vaibva muguta vaiva navo. <verse number="13" style="v"/>Ishe akati achivaona, mwoyo wake wakavanzwira tsitsi, akati kwavari, “Musachema.”</para>
  <para style="p">
    <verse number="14" style="v"/>Ipapo akaswedera pedyo akabata hwanyanza, uye vaya vakanga vakamutakura vakamira. Akati, “Jaya, ndinoti kwauri, muka!” <verse number="15" style="v"/>Munhu uya akanga afa akamuka akagara akatanga kutaura, uye Jesu akamupa kuna mai vake.</para>
  <para style="p">
    <verse number="16" style="v"/>Vose vakazadzwa nokutya vakarumbidza Mwari. Vakati, “Muprofita mukuru amuka pakati pedu. Mwari auya kuzobatsira vanhu vake.” <verse number="17" style="v"/>Shoko iri pamusoro paJesu rakapararira muJudhea yose nenyika dzose dzakapoteredza.</para>
  <para style="s1">Nhume dzakabva kuna Johani Mubhabhatidzi</para>
  <para style="p">
    <verse number="18" style="v"/>Vadzidzi vaJohani vakamuudza pamusoro pezvinhu izvi zvose. Akadana vaviri vavo, <verse number="19" style="v"/>akavatuma kuna She kuti vandobvunza kuti, “Ndimi here iye aifanira kuuya kana kuti tomirira mumwewo?”</para>
  <para style="p">
    <verse number="20" style="v"/>Varume ava vakati vasvika kuna Jesu, vakati, “Johani Mubhabhatidzi akatituma kwamuri kuti tizobvunza kuti, ‘Ndimi here mainzi muchauya, kana kuti timirire mumwewo?’ ”</para>
  <para style="p">
    <verse number="21" style="v"/>Panguva iyoyo Jesu akaporesa vazhinji vakanga vane zvirwere, matenda nemweya yakaipa uye akasvinudza vazhinji vakanga vari mapofu. <verse number="22" style="v"/>Saka akapindura nhume achiti, “Dzokerai munoudza Johani zvamaona nezvamanzwa zvokuti: Mapofu anosvinudzwa, zvirema zvinofamba, vaya vana maperembudzi vanoporeswa, matsi dzinonzwa, vakafa vanomutswa uye vhangeri riri kuparidzwa kuvarombo. <verse number="23" style="v"/>Akaropafadzwa munhu asingagumbuswi nokuda kwangu.”</para>
  <para style="p">
    <verse number="24" style="v"/>Shure kwokubva kwenhume dzaJohani, Jesu akatanga kutaura kuvanhu vazhinji pamusoro paJohani achiti, “Makabuda mukaenda kurenje kundooneiko? Rutsanga rwaizungunuswa nemhepo here? <verse number="25" style="v"/>Kana zvisizvo, makabuda kundooneiko? Munhu akanga akafuka nguo dzakanaka here? Kwete, vaya vanopfeka nguo dzomutengo mukuru uye vanogara zvakanaka ndivo vari mumizinda. <verse number="26" style="v"/>Asi makabuda kundooneiko? Muprofita here? Hongu, ndinokuudzai, uyewo anokunda muprofita. <verse number="27" style="v"/>Ndiye uya akanyorwa nezvake zvichinzi:</para>
  <para style="q1">“ ‘Ndichatuma nhume yangu pamberi pako,</para>
  <para style="q2">uyo achakugadzirira nzira yako pamberi pako.’</para>
  <para style="m">
    <verse number="28" style="v"/>Ndinokuudzai kuti, pakati paavo vose vakaberekwa navakadzi hakuna mukuru kuna Johani; asi muduku muumambo hwaMwari mukuru kwaari.”</para>
  <para style="p">
    <verse number="29" style="v"/>Vanhu vose, kunyange navateresi, vakati vanzwa mashoko aJesu, vakabvuma kuti nzira yaMwari yakarurama, nokuti vakanga vabhabhatidzwa naJohani. <verse number="30" style="v"/>Asi vaFarisi nenyanzvi dzomurayiro vakaramba kuda kwaMwari pamusoro pavo, nokuti vakanga vasina kubhabhatidzwa naJohani.</para>
  <para style="p">
    <verse number="31" style="v"/>“Zvino, ndingafananidza rudzi rwakadai neiko? Vakafanana neiko? <verse number="32" style="v"/>Vakaita savana vagere pamusika vachidanidzira kuno mumwe nomumwe wavo vachiti:</para>
  <para style="q1">“ ‘Takakuridzirai hwamanda,</para>
  <para style="q2">asi hamuna kutamba;</para>
  <para style="q1">takaimba rwiyo rworufu,</para>
  <para style="q2">uye hamuna kuchema.’</para>
  <para style="m">
    <verse number="33" style="v"/>Nokuti Johani Mubhabhatidzi akauya asingadyi chingwa uye asinganwi waini, imi mukati, ‘Ane dhimoni.’ <verse number="34" style="v"/>Mwanakomana woMunhu akauya achidya uye achinwa, imi mukati, ‘Houno munhu wamadyo uye chidhakwa, shamwari yavateresi na“vatadzi”.’ <verse number="35" style="v"/>Asi uchenjeri hunoratidzwa navana vahwo vose.”</para>
  <para style="s1">Jesu Anozodzwa Mafuta noMukadzi Mutadzi</para>
  <para style="p">
    <verse number="36" style="v"/>Zvino mumwe wavaFarisi akakoka Jesu kuti azodya naye, saka akaenda kumba kwomuFarisi uyu akandogara kuti adye. <verse number="37" style="v"/>Mumwe mukadzi womuguta umu akanga achirarama muzvivi akati anzwa kuti Jesu akanga agere pakudya mumba momuFarisi, akauya nechinu chamafuta anonhuhwira chearabhasta, <verse number="38" style="v"/>akamira shure kwake akatanga kuchema, uye akanyorovesa tsoka dzake nemisodzi yake. Ipapo akadzipukuta nebvudzi romusoro wake, akadzitsvoda uye akadzizodza mafuta anonhuhwira.</para>
  <para style="p">
    <verse number="39" style="v"/>Zvino muFarisi uya akanga amukoka akati achiona izvi, akati mumwoyo make, “Dai munhu uyu anga ari muprofita, angadai aziva kuti mukadzi uyu amubata akaita sei, kuti mutadzi.”</para>
  <para style="p">
    <verse number="40" style="v"/>Jesu akamupindura akati, “Simoni, ndine chinhu chandinoda kukutaurira.”</para>
  <para style="p">Iye akati, “Ndiudzei henyu mudzidzisi.”</para>
  <para style="p">
    <verse number="41" style="v"/>“Vamwe varume vaviri vakanga vane chikwereti kumunhu mumwe chete. Mumwe akanga ane chikwereti chamadhenari mazana mashanu, uye mumwe madhenari makumi mashanu. <verse number="42" style="v"/>Hakuna akanga ane mari yokuripa chikwereti pavari vose vari vaviri, saka nyakukweretesa akadzima zvikwereti zvavo vose. Zvino ndoupiko pauviri hwavo achanyanya kumuda?”</para>
  <para style="p">
    <verse number="43" style="v"/>Simoni akapindura akati, “Ndinofunga kuti ndouya akadzimirwa chikwereti chikuru.”</para>
  <para style="p">Jesu akati, “Wataura zvakanaka.”</para>
  <para style="p">
    <verse number="44" style="v"/>Ipapo akatendeukira kumukadzi ndokuti kuna Simoni, “Unoona here mukadzi uyu? Ndapinda mumba mako; hauna kundipa kana mvura yokugeza tsoka dzangu, asi uyu anyorovesa tsoka dzangu nemisodzi yake uye akadzipukuta nebvudzi romusoro wake. <verse number="45" style="v"/>Iwe hauna kunditsvoda, asi mukadzi uyu, kubvira panguva yandapinda, haana kurega kutsvoda tsoka dzangu. <verse number="46" style="v"/>Iwe hauna kuzodza musoro wangu namafuta, asi iye adira zvinonhuhwira patsoka dzangu. <verse number="47" style="v"/>Naizvozvo, ndinokuudza kuti zvivi zvake zvizhinji zvaregererwa nokuti iye ada zvikuru. Asi uya akaregererwa zvishoma, anodawo zvishoma.”</para>
  <para style="p">
    <verse number="48" style="v"/>Ipapo Jesu akati kwaari, “Zvivi zvako zvaregererwa.”</para>
  <para style="p">
    <verse number="49" style="v"/>Vamwe vakanga vakokwa vakatanga kutaura pakati pavo vachiti, “Ndianiko uyu anoti kunyange nezvivi anokanganwira?”</para>
  <para style="p">
    <verse number="50" style="v"/>Jesu akati kumukadzi, “Kutenda kwako kwakuponesa; chienda norugare.”</para>
  <chapter number="8" style="c"/>
  <para style="s1">Mufananidzo woMukushi</para>
  <para style="p">
    <verse number="1" style="v"/>Shure kwaizvozvo, Jesu akafamba nomumaguta nomumisha, achiparidza vhangeri roumambo hwaMwari. Vane gumi navaviri vakanga vanaye, <verse number="2" style="v"/>uye vamwewo vakadzi vakanga vaporeswa pazvirwere nemweya yakaipa vaiti: Maria (ainzi Magadharena) uya akanga abudiswa mweya yakaipa minomwe maari, <verse number="3" style="v"/>Joana mukadzi waKuza, mutariri weimba yaHerodhi, Suzana, navamwe vazhinji. Vakadzi ava vaivabatsira nokuvatsigira nezvavaiva nazvo.</para>
  <para style="p">
    <verse number="4" style="v"/>Ungano huru yakati yavapo, vanhu vachibva kumaguta namaguta vachiuya kuna Jesu, akavataurira mufananidzo uyu: <verse number="5" style="v"/>“Murimi akabuda kundokusha mbeu yake. Paakanga achikusha mbeu, imwe yakawira munzira, ikatsikwa-tsikwa uye shiri dzedenga dzikaidya. <verse number="6" style="v"/>Imwe yakawira parukangarahwe, uye payakamera, yakasvava nokuti pakanga pasina unyoro. <verse number="7" style="v"/>Imwe mbeu yakawira pakati peminzwa, minzwa ikakura pamwe chete nayo ikaivhunga. <verse number="8" style="v"/>Asi imwe mbeu yakawira pavhu rakanaka. Yakamera ikabereka zvibereko, zvakapetwa kazana pane zvakanga zvadyarwa.”</para>
  <para style="p">Akati ataura izvi, akadanidzira akati, “Ane nzeve dzokunzwa, ngaanzwe.”</para>
  <para style="p">
    <verse number="9" style="v"/>Vadzidzi vake vakamubvunza kuti mufananidzo uyu wairevei. <verse number="10" style="v"/>Iye akati, “Kuziva zvakavanzika zvoumambo hwaMwari kwakapiwa kwamuri, asi kuna vamwe, ndinotaura nomufananidzo kuitira kuti,</para>
  <para style="q1">“ ‘kunyange vachitarira, varege kuonesesa;</para>
  <para style="q2">kunyange vachinzwa, varege kunzwisisa.’</para>
  <para style="p">
    <verse number="11" style="v"/>“Izvi ndizvo zvinoreva mufananidzo: Mbeu ndiro shoko raMwari. <verse number="12" style="v"/>Dziya dzakawira munzira ndivo vaya vanonzwa, ipapo dhiabhori anouya uye agovatorera shoko pamwoyo yavo, kuitira kuti varege kutenda vagoponeswa. <verse number="13" style="v"/>Dziya dzakawira parukangarahwe, ndivo vaya vanogamuchira shoko nomufaro kana varinzwa, asi havana mudzi. Vanongotenda kwechinguva, asi munguva dzokuedzwa vanowira pasi. <verse number="14" style="v"/>Mbeu yakawira muminzwa yakamirira vaya vanonzwa asi pakufamba kwavo vanovhungwa nokufunganya kwoupenyu, upfumi namafaro, havazosviki pakubereka zvibereko. <verse number="15" style="v"/>Asi mbeu yapavhu rakanaka inomirira vaya vane mwoyo yakatendeka uye yakanaka, vanonzwa shoko, vorichengeta, uye nokuda kwokutsungirira kwavo vanobereka zvibereko.</para>
  <para style="s1">Mwenje uri paChigadziko</para>
  <para style="p">
    <verse number="16" style="v"/>“Hakuna munhu anotungidza mwenje obva auvanza pasi pedengu kana kuuisa pasi pomubhedha. Asi, anouisa pamusoro pechigadziko, kuitira kuti vose vanopinda vavhenekerwe. <verse number="17" style="v"/>Nokuti hakuna chakavanzika chisingazobudiswi pachena, uye hakuna chakavigwa chisingazozivikanwi kana kuiswa pachena. <verse number="18" style="v"/>Naizvozvo nyatsofungisisai kuti munonzwa sei. Ani naani anazvo achapiwa zvakawanda, ani naani asina, achatorerwa kunyange nezvaanofunga kuti anazvo.”</para>
  <para style="s1">Mai vaJesu naVanunʼuna Vake</para>
  <para style="p">
    <verse number="19" style="v"/>Zvino mai vaJesu navanunʼuna vake vakauya kuzomuona, asi vakanga vasingagoni kuswedera pedyo naye nokuda kwavanhu vazhinji. <verse number="20" style="v"/>Mumwe akati kwaari, “Mai venyu navanunʼuna venyu vamire kunze, vanoda kukuonai.”</para>
  <para style="p">
    <verse number="21" style="v"/>Akapindura akati, “Mai vangu navanunʼuna vangu ndivo avo vanonzwa shoko raMwari vachiriita.”</para>
  <para style="s1">Jesu Anonyaradza Dutu</para>
  <para style="p">
    <verse number="22" style="v"/>Rimwe zuva Jesu akati kuvadzidzi vake, “Ngatiyambukirei mhiri kwegungwa.” Naizvozvo vakapinda mugwa vakatanga kufamba. <verse number="23" style="v"/>Pavakanga vachifamba, akavata. Dutu guru rakauya mugungwa, zvokuti igwa rakanga rava kunyura, uye vakanga vava munjodzi huru.</para>
  <para style="p">
    <verse number="24" style="v"/>Vadzidzi vakaenda vakandomumutsa vachiti, “Tenzi, Tenzi, tava kunyura!”</para>
  <para style="p">Ipapo akamuka akarayira mhepo namafungu emvura zhinji, dutu rikaserera, uye kukadzikama kwazvo. <verse number="25" style="v"/>Akabvunza vadzidzi vake akati, “Kutenda kwenyu kuripiko?”</para>
  <para style="p">Mukutya kwavo nokushamiswa kwavo, vakabvunzana pakati pavo vachiti, “Ndianiko uyu? Anorayira kunyange mhepo nemvura zvichimuteerera.”</para>
  <para style="s1">Kuporeswa kwoMunhu Akanga Akabatwa noMweya Wakaipa</para>
  <para style="p">
    <verse number="26" style="v"/>Vakasvika kunyika yavaGerase, iri mhiri kwegungwa reGarirea. <verse number="27" style="v"/>Jesu akati ayambuka gungwa, akasangana nomurume akanga akabatwa nedhimoni achibva muguta. Murume uyu akanga asingapfeki nguo kwenguva refu kana kugara mumba, asi aigara kumakuva. <verse number="28" style="v"/>Akati aona Jesu, akadanidzira akawira pamakumbo ake, akati nenzwi guru, “Munodeiko kwandiri, Jesu, Mwanakomana waMwari Wokumusoro-soro? Ndinokukumbirisai, regai kunditambudza!” <verse number="29" style="v"/>Nokuti Jesu akanga arayira mweya wakaipa kuti ubude maari. Kazhinji waimubata, uye kunyange akange akasungwa nengetani mumaoko nomumakumbo uye akarindwa, aidambura ngetani obva aendeswa nedhimoni kurenje.</para>
  <para style="p">
    <verse number="30" style="v"/>Jesu akamubvunza akati, “Zita rako ndiwe ani?”</para>
  <para style="p">Akapindura akati, “Regioni,” nokuti madhimoni mazhinji akanga apinda maari. <verse number="31" style="v"/>Uye akaramba achimunyengetedza kuti arege kuarayira kuti aende kugomba rakadzika.</para>
  <para style="p">
    <verse number="32" style="v"/>Pakanga pane boka guru renguruve raifura mujinga mechikomo. Madhimoni akakumbirisa Jesu kuti aabvumire kupinda madziri, akaatendera. <verse number="33" style="v"/>Madhimoni akati abuda mumunhu uyo akandopinda munguruve, uye boka renguruve rakamhanyira kumawere kugungwa rikanyuramo.</para>
  <para style="p">
    <verse number="34" style="v"/>Vaifudza nguruve vakati vaona zvakanga zvaitika, vakatiza vakandozivisa izvi muguta nomuruwa, <verse number="35" style="v"/>uye vanhu vakabuda kunoona zvakanga zvaitika. Vakati vasvika kuna Jesu vakawana murume akanga abuda madhimoni maari, agere patsoka dzaJesu, apfeka uye ava munhu kwaye, vakatya. <verse number="36" style="v"/>Vaya vakanga vazviona vakaudza vanhu kuti murume akanga ane dhimoni ainge aporeswa sei. <verse number="37" style="v"/>Ipapo vanhu vose vomunyika yeGerase vakakumbira Jesu kuti abve kwavari, nokuti vakanga vabatwa nokutya. Saka akapinda mugwa akaenda.</para>
  <para style="p">
    <verse number="38" style="v"/>Murume akanga abuda madhimoni maari akamukumbirisa kuti aende naye, asi Jesu akamuendesa achiti, <verse number="39" style="v"/>“Dzokera kumba kwako undotaura kuti Mwari akuitira zvinhu zvakaita sei.” Saka murume uyu akaenda akandotaura muguta rose zvinhu zvikuru zvaakanga aitirwa naJesu.</para>
  <para style="s1">Musikana Akanga Afa noMukadzi Airwara</para>
  <para style="p">
    <verse number="40" style="v"/>Zvino Jesu akati adzoka, akagamuchirwa navanhu vazhinji, nokuti vakanga vakamutarisira. <verse number="41" style="v"/>Ipapo murume ainzi Jairosi, mubati wesinagoge, akauya akawira patsoka dzaJesu, akamukumbirisa kuti auye kumba kwake <verse number="42" style="v"/>nokuti mwanasikana wake akanga achingova mumwe oga, musikana aiva namakore anenge gumi namaviri, akanga ava kufa.</para>
  <para style="p">Jesu akati achiendako, vanhu vazhinji vakange vachamutsikirira. <verse number="43" style="v"/>Uye paiva nomumwe mukadzi aiva nechirwere chokubuda ropa kwamakore gumi namaviri, asi kusina munhu aigona kumuporesa. <verse number="44" style="v"/>Akauya neshure kwaJesu akabata mupendero wenguo yake, pakarepo kubuda kweropa kukabva kwaguma.</para>
  <para style="p">
    <verse number="45" style="v"/>Jesu akati, “Ndianiko andibata?”</para>
  <para style="p">Vose vakati varamba kubvuma, Petro akati, “Tenzi, vanhu vari kukumomoterai nokukutsimbirirai.”</para>
  <para style="p">
    <verse number="46" style="v"/>Asi Jesu akati, “Pane mumwe andibata; ndinoziva nokuti simba rabuda mandiri.”</para>
  <para style="p">
    <verse number="47" style="v"/>Ipapo mukadzi akati aona kuti haangavandi, akauya achidedera akasvikowira patsoka dzake. Pamberi pavanhu vose akamuudza kuti sei akanga amubata, uye kuti akanga apora sei pakarepo. <verse number="48" style="v"/>Ipapo akati kwaari, “Mwanasikana, kutenda kwako kwakuporesa. Enda norugare.”</para>
  <para style="p">
    <verse number="49" style="v"/>Jesu achiri kutaura, mumwe aibva kumba kwaJairosi, mubati wesinagoge, akasvika akati, “Mwanasikana wenyu afa. Chiregai henyu kuramba muchinetsa mudzidzisi.”</para>
  <para style="p">
    <verse number="50" style="v"/>Jesu akati anzwa izvi, akati kuna Jairosi, “Usatya; tenda chete, achaporeswa.”</para>
  <para style="p">
    <verse number="51" style="v"/>Akati asvika kumba kwaJairosi, haana kutendera ani zvake kuti apinde naye kunze kwaPetro, Johani naJakobho, uye nababa namai vomwana. <verse number="52" style="v"/>Panguva iyi, vanhu vose vainge vachiungudza uye vachimuchema. Jesu akati, “Nyararai kuchema. Haana kufa asi avete.”</para>
  <para style="p">
    <verse number="53" style="v"/>Vakamuseka, nokuti vaiziva kuti akanga afa. <verse number="54" style="v"/>Asi akamubata ruoko akati, “Mwanangu, muka!” <verse number="55" style="v"/>Mweya wake wakadzokera maari, pakarepo akasimuka. Ipapo Jesu akavarayira kuti vamupe zvokudya. <verse number="56" style="v"/>Vabereki vake vakashamiswa, asi akavarayira kuti vasaudze munhu zvakanga zvaitika.</para>
  <chapter number="9" style="c"/>
  <para style="s1">Jesu Anotuma Vane Gumi naVaviri</para>
  <para style="p">
    <verse number="1" style="v"/>Jesu akati aunganidza vane Gumi naVaviri vake pamwe chete, akavapa simba nechikuriri kuti vadzinge madhimoni uye vaporese vakanga vane zvirwere, <verse number="2" style="v"/>akavatuma kuti vandoparidza umambo hwaMwari uye vandoporesa vairwara. <verse number="3" style="v"/>Akavarayira achiti, “Musatakura chinhu parwendo, mudonzvo, kana hombodo, kana chingwa, kana mari, kana imwe nguo. <verse number="4" style="v"/>Muimba ipi neipi yamunopinda, mugaremo kusvikira mabva muguta imomo. <verse number="5" style="v"/>Kana vanhu vasingakugamuchiriyi, muzunze guruva retsoka dzenyu pamunenge mabuda muguta ravo, chive chapupu pamusoro pavo.” <verse number="6" style="v"/>Saka vakasimuka vakabuda vakaenda kumusha nomusha, vachiparidza vhangeri nokuporesa vanhu kwose kwose.</para>
  <para style="p">
    <verse number="7" style="v"/>Zvino Herodhi mubati akanzwa pamusoro pezvose zvakanga zvichiitika. Akakanganisika, nokuti vamwe vakanga vachiti Johani akanga amutswa kubva kuvakafa, <verse number="8" style="v"/>vamwe vachiti Eria akanga aonekwa, uyezve vamwe vachiti mumwe wavaprofita vakare akanga amuka. <verse number="9" style="v"/>Asi Herodhi akati, “Johani ndakamugura musoro. Zvino, ndianiko uyu wandinonzwa zvinhu zvakadai pamusoro pake?” Akaedza kuti amuone.</para>
  <para style="s1">Vanhu Zviuru Zvishanu Vanopiwa Zvokudya</para>
  <para style="p">
    <verse number="10" style="v"/>Vapostori vakati vadzoka, vakarondedzera kuna Jesu zvavakanga vaita. Ipapo akavatora vakabva muchivande vakaenda kuguta rainzi Bhetisaidha, <verse number="11" style="v"/>asi vazhinji vakazviziva vakamutevera. Akavagamuchira akataura kwavari nezvoumambo hwaMwari, akaporesa avo vakanga vachida kuporeswa.</para>
  <para style="p">
    <verse number="12" style="v"/>Zuva rovira, vane Gumi Navaviri vakauya kwaari vakati, “Endesai vanhu vazhinji ava kuitira kuti vaende kumisha nokumaruwa akapoteredza kuti vandozvitsvakira zvokudya nepokurara, nokuti tiri musango muno.”</para>
  <para style="p">
    <verse number="13" style="v"/>Akavapindura akati, “Vapei imi zvokudya.”</para>
  <para style="p">Ivo vakati, “Tinongova nezvingwa zvishanu nehove mbiri, kunze kwokunge tandotenga zvokudya zvavanhu vazhinji vose ava.” <verse number="14" style="v"/>Pakanga pane varume vangasvika zviuru zvishanu.</para>
  <para style="p">Asi iye akati kuvadzidzi vake, “Vagarisei pasi vari mumapoka avanhu vangasvika makumi mashanu paboka rimwe nerimwe.” <verse number="15" style="v"/>Vadzidzi vakaita saizvozvo, uye munhu wose akagara pasi. <verse number="16" style="v"/>Akati atora zvingwa zvishanu nehove mbiri akatarisa kudenga, akavonga ndokuzvimedura. Ipapo akazvipa kuvadzidzi kuti vaise pamberi pavanhu. <verse number="17" style="v"/>Vose vakadya vakaguta, uye vadzidzi vakanonga matengu azere gumi namaviri ezvimedu zvakanga zvasara.</para>
  <para style="s1">Petro Anopupura kuti Jesu Ndiye Kristu</para>
  <para style="p">
    <verse number="18" style="v"/>Rimwe zuva Jesu akati achinyengetera ari oga uye vadzidzi vake vakanga vanaye, akavabvunza akati, “Vanhu vazhinji vanoti ndini aniko?”</para>
  <para style="p">
    <verse number="19" style="v"/>Vakapindura vakati, “Vamwe vanoti Johani Mubhabhatidzi, vamwe vachiti Eria, uye vamwezve vachiti, mumwe wavaprofita vakare akamuka kubva kuvakafa.”</para>
  <para style="p">
    <verse number="20" style="v"/>Akati kwavari, “Asi, ko, imi munoti ndini ani?”</para>
  <para style="p">Petro akapindura akati, “Ndimi Kristu waMwari.”</para>
  <para style="p">
    <verse number="21" style="v"/>Jesu akavayambira zvikuru kuti varege kutaura izvi kuna ani zvake. <verse number="22" style="v"/>Akatizve, “Mwanakomana woMunhu anofanira kutambudzika pazvinhu zvizhinji agorambwa navakuru, vaprista vakuru navadzidzisi vomurayiro, uye anofanira kuurayiwa agomuka pazuva retatu.”</para>
  <para style="p">
    <verse number="23" style="v"/>Ipapo akati kwavari vose, “Kana munhu achida kunditevera, anofanira kuzviramba atore muchinjikwa wake zuva rimwe nerimwe agonditevera. <verse number="24" style="v"/>Nokuti ani naani anoda kuponesa upenyu hwake acharasikirwa nahwo, asi ani naani anorasikirwa noupenyu hwake nokuda kwangu achahuponesa. <verse number="25" style="v"/>Ko, munhu achabatsirwei kana akawana nyika yose, asi agorasikirwa noupenyu hwake. <verse number="26" style="v"/>Kana munhu akanyara pamusoro pangu namashoko angu, Mwanakomana woMunhu achanyarawo pamusoro pake paanouya mukubwinya nomukubwinya kwaBaba nokwavatumwa vatsvene. <verse number="27" style="v"/>Ndinokuudzai chokwadi, kuti vamwe vamire pano havazofi vasati vaona umambo hwaMwari.”</para>
  <para style="s1">Kubwinya kwaJesu paGomo</para>
  <para style="p">
    <verse number="28" style="v"/>Mazuva angasvika masere akati apera, shure kwokunge Jesu ataura izvozvo, akatora Petro naJohani naJakobho pamwe chete naye akakwira mugomo kundonyengetera. <verse number="29" style="v"/>Akati achinyengetera, kuonekwa kwechiso chake kwakashanduka, nguo dzake dzikachena dzikapenya sokupenya kwemheni. <verse number="30" style="v"/>Varume vaviri, Mozisi naEria, <verse number="31" style="v"/>vakaonekwa vari mukubwinya, vachitaura naJesu. Vakataura pamusoro pokuzoenda kwake, kwaakanga ondozadzisa paJerusarema. <verse number="32" style="v"/>Petro navaaiva navo vakanga vava kubatwa nehope, asi vakati vanyatsomuka, vakaona kubwinya kwake uye varume vaviri vamire naye. <verse number="33" style="v"/>Varume ava vakati vobva pana Jesu, Petro akati kwaari, “Tenzi, zvakanaka kuti isu tigare pano. Ngativakei matumba matatu, rimwe renyu, rimwe raMozisi uye rimwe raEria.” Akanga asingazivi zvaaireva.</para>
  <para style="p">
    <verse number="34" style="v"/>Akati achiri kutaura izvi, gore rakasvika rikavafukidza, uye vakatya pavakapinda mugore. <verse number="35" style="v"/>Inzwi rakabva mugore, rikati, “Uyu ndiye Mwanakomana wangu, musanangurwa wangu; muteererei.” <verse number="36" style="v"/>Inzwi rakati rataura izvozvo, vakaona Jesu ava oga. Vadzidzi vakanyarara, vakasaudza munhu zvavakanga vaona panguva iyoyo.</para>
  <para style="s1">Kuporeswa kwoMukomana Akanga Ano Mweya Wakaipa</para>
  <para style="p">
    <verse number="37" style="v"/>Fume mangwana, pavakaburuka mugomo, vazhinji zhinji vakasangana naye. <verse number="38" style="v"/>Mumwe murume akanga ari pakati pavanhu vazhinji akadanidzira achiti, “Mudzidzisi, ndinokukumbirai kuti muonewo mwanakomana wangu, nokuti ndiye oga mwana wangu. <verse number="39" style="v"/>Mweya wakaipa unomubata pakarepo oridza mhere; wobva womubvundisa achipupuma furo pamuromo. Haudi kumuregedza uye unomuparadza. <verse number="40" style="v"/>Ndakakumbira vadzidzi venyu kuti vaudzinge, asi vakasagona.”</para>
  <para style="p">
    <verse number="41" style="v"/>Jesu akapindura akati, “Haiwa rudzi rusingatendi, rwakatsauka, ndichagara nemi kusvikira riniko ndichikuitirai mwoyo murefu? Uyai pano nomwanakomana wenyu.”</para>
  <para style="p">
    <verse number="42" style="v"/>Kunyange pakanga pachiuya mukomana, dhimoni rakamuwisira pasi rikamubvundisa. Asi akarayira mweya wakaipa, akaporesa mukomana ndokubva amudzosera kuna baba vake. <verse number="43" style="v"/>Uye vose vakashamiswa noukuru hwaMwari.</para>
  <para style="p">Vanhu vose pavakanga vachakashamiswa nezvose zvakanga zvaitwa naJesu, akati kuvadzidzi vake, <verse number="44" style="v"/>“Teereresai kune zvandiri kuda kukutaurirai: Mwanakomana woMunhu ava kuzopandukirwa agoiswa mumaoko avanhu.” <verse number="45" style="v"/>Asi havana kunzwisisa kuti zvairevei. Zvakanga zvakavanzika kwavari, naizvozvo havana kuzvibata, uye vakanga vachitya kumubvunza pamusoro pazvo.</para>
  <para style="s1">Ndiani achava mukuru?</para>
  <para style="p">
    <verse number="46" style="v"/>Nharo dzakatanga pakati pavadzidzi dzokuti mukuru ndiani. <verse number="47" style="v"/>Jesu, achiziva kufunga kwavo, akatora mwana muduku ndokumumisa parutivi rwake. <verse number="48" style="v"/>Ipapo akati kwavari, “Ani naani anogamuchira mwana muduku uyu muzita rangu anondigamuchira; uye ani naani anondigamuchira, anogamuchira uyo akandituma. Nokuti muduku pakati penyu mose ndiye mukuru.”</para>
  <para style="p">
    <verse number="49" style="v"/>Johani akati, “Tenzi, takaona mumwe murume achidzinga madhimoni muzita renyu uye tikaedza kumudzivisa, nokuti haazi mumwe wedu.”</para>
  <para style="p">
    <verse number="50" style="v"/>Jesu akati, “Musamudzivisa, nokuti ani naani asingapesani nemi ndowenyu.”</para>
  <para style="s1">VaSamaria vanoramba kugamuchira Jesu</para>
  <para style="p">
    <verse number="51" style="v"/>Nguva yakati yasvika yokuti akwidzwe kudenga, Jesu akafunga zvokuenda kuJerusarema. <verse number="52" style="v"/>Uye akatuma nhume pamberi pake, dzikapinda mumusha weSamaria kundofanomugadzirira zvinhu; <verse number="53" style="v"/>asi vanhu voko havana kumugamuchira, nokuti akanga ava kuenda kuJerusarema. <verse number="54" style="v"/>Vadzidzi Jakobho naJohani vakati vaona izvi, vakabvunza vakati, “Ishe, munoda here kuti tidane moto uburuke kubva kudenga kuti uvaparadze?” <verse number="55" style="v"/>Asi Jesu akatendeuka akavatsiura, <verse number="56" style="v"/>uye akabva akaenda kuno mumwe musha.</para>
  <para style="s1">Mutengo woKutevera Jesu</para>
  <para style="p">
    <verse number="57" style="v"/>Vakati vachifamba mumugwagwa, mumwe murume akati, “Ndichakuteverai kwose kwamunoenda.”</para>
  <para style="p">
    <verse number="58" style="v"/>Jesu akapindura akati, “Makava ane mwena yawo uye shiri dzedenga dzine matendere adzo, asi Mwanakomana woMunhu haana paangatsamidza musoro wake.”</para>
  <para style="p">
    <verse number="59" style="v"/>Akati kuno mumwe murume, “Nditevere.”</para>
  <para style="p">Asi murume uyu akapindura akati, “Ishe, nditenderei kuti ndinoviga baba vangu.”</para>
  <para style="p">
    <verse number="60" style="v"/>Jesu akati kwaari, “Rega vakafa vavige vakafa vavo, asi iwe enda undoparidza umambo hwaMwari.”</para>
  <para style="p">
    <verse number="61" style="v"/>Mumwezve akati, “Ndichakuteverai, Ishe; asi kutanga regai ndimbondoonekana nemhuri yangu.”</para>
  <para style="p">
    <verse number="62" style="v"/>Jesu akapindura akati, “Hakuna munhu anoti kana akaisa ruoko rwake pagejo akacheuka angafanirwa nokushumira muumambo hwaMwari.”</para>
  <chapter number="10" style="c"/>
  <para style="s1">Jesu Anotuma vana Makumi Manomwe</para>
  <para style="p">
    <verse number="1" style="v"/>Shure kwaizvozvo Ishe akagadza vamwe makumi manomwe akavatuma achiita vaviri vaviri pamberi pake kumaguta nokunzvimbo dzose kwaakanga achizoenda. <verse number="2" style="v"/>Akati kwavari, “Kukohwa kukuru, asi vashandi vashoma. Naizvozvo kumbirai kuna She wokukohwa, kuti atume vashandi mumunda wake wokukohwa. <verse number="3" style="v"/>Endai! Ndiri kukutumai samakwayana pakati pamapere. <verse number="4" style="v"/>Musatora chikwama, kana hombodo, kana shangu; uye musakwazisa munhu panzira.</para>
  <para style="p">
    <verse number="5" style="v"/>“Pamunopinda mumba, mutange namashoko okuti, ‘Rugare ngaruve muimba ino.’ <verse number="6" style="v"/>Kana munhu worugare arimo, rugare rwenyu ruchazorora pamusoro pake; kana zvikasadaro, ruchadzokera kwamuri. <verse number="7" style="v"/>Garai muimba iyoyo muchidya nokunwa zvose zvavanokupai nokuti mubati akafanirwa nomubayiro wake. Musapota-pota nedzimba.</para>
  <para style="p">
    <verse number="8" style="v"/>“Pamunopinda muguta uye vakakugamuchirai, mudye zvose zvinoiswa pamberi penyu. <verse number="9" style="v"/>Poresai vanorwara varimo mugovaudza kuti, ‘Umambo hwaMwari hwaswedera.’ <verse number="10" style="v"/>Asi pamunopinda muguta uye mukasagamuchirwa, muende munzira dzaro mugoti, <verse number="11" style="v"/>‘Kunyange neguruva reguta renyu rakanamatira patsoka dzedu tinoripukuta nokuda kwenyu. Asi muzive izvi: Umambo hwaMwari hwaswedera.’ <verse number="12" style="v"/>Ndinokuudzai kuti pazuva iro, Sodhomu richarerukirwa kwazvo kupfuura guta iroro.</para>
  <para style="p">
    <verse number="13" style="v"/>“Une nhamo iwe, Korazini! Une nhamo iwe, Bhetisaidha! Nokuti dai zvishamiso zvakaitwa mauri zvakanga zvaitwa muTire neSidhoni, vangadai vakatendeuka kare, vakagara mumadota vakafuka masaga. <verse number="14" style="v"/>Asi Tire neSidhoni zvicharerukirwa pakutongwa kupfuura imi. <verse number="15" style="v"/>Uye iwe, Kapenaume, uchasimudzirwa kudenga here? Kwete, uchaburuka kwakadzika.</para>
  <para style="p">
    <verse number="16" style="v"/>“Anokunzwai imi, anondinzwa ini; uyo anokurambai imi, anondirambawo ini; asi uyo anondiramba, anoramba iye akandituma.”</para>
  <para style="p">
    <verse number="17" style="v"/>Vana makumi manomwe vakadzoka nomufaro vakati, “Ishe, kunyange madhimoni anozviisa pasi pedu muzita renyu.”</para>
  <para style="p">
    <verse number="18" style="v"/>Akati kwavari, “Ndakaona Satani achiwa kubva kudenga semheni. <verse number="19" style="v"/>Ndakupai simba rokuti mutsike pamusoro penyoka nezvinyavada uye kuti mukunde simba rose romuvengi; hakuna chichakukuvadzai. <verse number="20" style="v"/>Kunyange zvakadaro hazvo, musafara nokuti mweya yakaipa inozviisa pasi penyu, asi farai kuti mazita enyu akanyorwa kudenga.”</para>
  <para style="p">
    <verse number="21" style="v"/>Panguva iyoyo Jesu azere nomufaro kubudikidza noMweya Mutsvene, akati, “Ndinokuvongai, Baba, Ishe wokudenga nepasi, nokuti makavanzira vakachenjera navakadzidza zvinhu izvi, mukazvizarurira kuvacheche. Hongu, Baba nokuti zvakakufadzai.</para>
  <para style="p">
    <verse number="22" style="v"/>“Zvinhu zvose ndakazvipiwa naBaba vangu. Hakuna munhu anoziva kuti Mwanakomana ndiani kunze kwaBaba, uye hakuna munhu anoziva kuti Baba ndiani kunze kwoMwanakomana naavo Mwanakomana vaanenge asarudza kuvazarurira.”</para>
  <para style="p">
    <verse number="23" style="v"/>Ipapo akatendeukira kuvadzidzi vake vari voga akati, “Akaropafadzwa meso anoona zvamuoona, <verse number="24" style="v"/>nokuti ndinokuudzai kuti vaprofita vazhinji namadzimambo vaida kuona zvamunoona asi havana kuzviona, uye nokunzwa zvamunonzwa asi havana kuzvinzwa.”</para>
  <para style="s1">Mufananidzo woMuSamaria Akanaka</para>
  <para style="p">
    <verse number="25" style="v"/>Mumwe musi mududziri womurayiro akasimuka kuti aedze Jesu. Akati, “Mudzidzisi ndinofanira kuiteiko kuti ndiwane nhaka youpenyu husingaperi?”</para>
  <para style="p">
    <verse number="26" style="v"/>Iye akapindura akati, “Mumurayiro makanyorweiko? Unouverenga seiko?”</para>
  <para style="p">
    <verse number="27" style="v"/>Akapindura akati, “ ‘Ida Ishe Mwari wako nomwoyo wako wose, uye nomweya wako wose, uye nesimba rako rose nokufunga kwako kwose,’ uye ‘Ida muvakidzani wako sokuda kwaunozviita iwe.’ ”</para>
  <para style="p">
    <verse number="28" style="v"/>Jesu akapindura akati, “Wapindura zvakanaka. Ita izvozvo ugorarama.”</para>
  <para style="p">
    <verse number="29" style="v"/>Asi iye akanga achida kuzviruramisa, saka akabvunza Jesu akati, “Muvakidzani wangu ndianiko?”</para>
  <para style="p">
    <verse number="30" style="v"/>Jesu akapindura akati, “Mumwe murume aiburuka achibva kuJerusarema achienda kuJeriko, paakawira mumaoko amakororo. Vakamubvisa nguo dzake, vakamurova ndokuenda zvavo, vachimusiya oda kufa. <verse number="31" style="v"/>Zvakaitika kuti mumwe muprista akafambawo nenzira iyoyo, uye akati achiona murume uyo, akamunyenyeredza. <verse number="32" style="v"/>Saizvozvowo, muRevhi akasvika panzvimbo iyoyo akamuona, akamunyenyeredzawo. <verse number="33" style="v"/>Asi muSamaria, aiva parwendo, akasvika pakanga pano murume uya; uye akati achimuona, akamunzwira tsitsi. <verse number="34" style="v"/>Akaenda paari akamusunga maronda ake, akaadira mafuta newaini. Ipapo akamutora akamukwidza pambongoro yake, akamuendesa kuimba yavaeni, akamuchengeta. <verse number="35" style="v"/>Fume mangwana akatora mari yesirivha akaipa kumuchengeti weimba yavaeni. Akati kwaari, ‘Muchengetei uye pandinodzoka, ndichakuripirai zvose zvamunenge mawedzera pane zvandakupai.’</para>
  <para style="p">
    <verse number="36" style="v"/>“Ndianiko pavanhu vatatu ava waunofunga kuti akanga ari muvakidzani kuna iye akawira mumaoko amakororo?”</para>
  <para style="p">
    <verse number="37" style="v"/>Mududziri womurayiro akati, “Uyo akamunzwira tsitsi.”</para>
  <para style="p">Jesu akati kwaari, “Enda unoita saizvozvo.”</para>
  <para style="s1">Jesu Anoshanyira Marita naMaria</para>
  <para style="p">
    <verse number="38" style="v"/>Jesu navadzidzi vake pavakanga vachifamba, vakasvika pano mumwe musha; mumwe mukadzi ainzi Marita akamugamuchira mumba make. <verse number="39" style="v"/>Akanga ano mununʼuna wake ainzi Maria, uyo akagara patsoka dzaShe achiteerera kune zvaakanga achitaura. <verse number="40" style="v"/>Asi Marita akatadziswa kuteerera nokuda kwokugadzirira kwose kwaifanira kuitwa. Akauya kwaari akati, “Ishe hamuna hanya here kuti mununʼuna wangu andisiya ndichingoshanda ndoga? Muudzei kuti andibatsirewo!”</para>
  <para style="p">
    <verse number="41" style="v"/>Ishe akapindura akati, “Marita, Marita, uri kufunganya nokugumburwa pamusoro pezvinhu zvizhinji, <verse number="42" style="v"/>asi pane chinhu chimwe chete chinodikanwa. Maria asarudza chinhu chiri nani, uye haazochitorerwi.”</para>
  <chapter number="11" style="c"/>
  <para style="s1">Kudzidzisa kwaJesu pamusoro poKunyengetera</para>
  <para style="p">
    <verse number="1" style="v"/>Mumwe musi Jesu akanga achinyengetera ari pane imwe nzvimbo. Akati apedza, mumwe wavadzidzi vake akati kwaari, “Ishe, tidzidzisei kunyengetera, saJohani akadzidzisa vadzidzi vake.”</para>
  <para style="p">
    <verse number="2" style="v"/>Iye akati kwavari, “Kana muchinyengetera, muti:</para>
  <para style="q1">“ ‘Baba vedu vari kudenga,</para>
  <para style="q1">zita renyu ngarikudzwe noutsvene.</para>
  <para style="q1">Umambo hwenyu ngahuuye. Kuda kwenyu ngakuitwe panyika sezvinoitwa kudenga.</para>
  <para style="q1">
    <verse number="3" style="v"/>Tipei zuva nezuva chingwa chedu chamazuva namazuva.</para>
  <para style="q1">
    <verse number="4" style="v"/>Uye mutiregerere zvivi zvedu;</para>
  <para style="q2">nokuti nesuwo tinoregerera vose vanotitadzira.</para>
  <para style="q1">Musatitungamirira mukuedzwa; uye mutinunure pane zvakaipa.’ ”</para>
  <para style="p">
    <verse number="5" style="v"/>Ipapo akati kwavari, “Kana mumwe wenyu ane shamwari, uye akaenda kwaari pakati pousiku akati, ‘Shamwari, ndikweretesewo zvingwa zvitatu, <verse number="6" style="v"/>nokuti shamwari yangu iri parwendo yasvika kwangu, uye ini handina chandingamupa.’</para>
  <para style="p">
    <verse number="7" style="v"/>“Ipapo uya ari mukati akati, ‘Rega kundinetsa. Mukova wangu watopfigwa, uye vana vangu neni tavata. Handikwanisi kumuka kuti ndikupe kana chinhu.’ <verse number="8" style="v"/>Ndinokuudzai, kuti kunyange asingazomuki kuti amupe chingwa nokuda kwokuti ishamwari yake, asi nokuda kwokushingirira kwomunhu uyu, achamuka agomupa zvose zvaanoda.</para>
  <para style="p">
    <verse number="9" style="v"/>“Saka ndinoti kwamuri: Kumbirai, muchapiwa, tsvakai, muchawana; gogodzai, muchazarurirwa mukova. <verse number="10" style="v"/>Nokuti ani naani anokumbira achapiwa; anotsvaka achawana; anogogodza, achazarurirwa mukova.</para>
  <para style="p">
    <verse number="11" style="v"/>“Ndiani pakati penyu vanababa, angati, kana mwanakomana wake amukumbira hove, omupa nyoka pachinzvimbo chehove? <verse number="12" style="v"/>Kana kuti akakumbira zai, angamupa chinyavada here? <verse number="13" style="v"/>Zvino kana imi, kunyange makaipa zvenyu, muchiziva kupa zvipo zvakanaka kuvana venyu, Baba venyu vari kudenga vachapa zvikuru sei Mweya Mutsvene kuna vanomukumbira!”</para>
  <para style="s1">Jesu naBheerizebhubhi</para>
  <para style="p">
    <verse number="14" style="v"/>Jesu akanga achidzinga dhimoni raiva mbeveve. Dhimoni rakati rabva, munhu uya akanga ari mbeveve akataura, uye vazhinji vakashamiswa nazvo. <verse number="15" style="v"/>Asi vamwe vavo vakati, “Anodzinga dhimoni naBheerizebhubhi, muchinda mukuru wamadhimoni.” <verse number="16" style="v"/>Vamwewo vakamuedza nokumukumbira chiratidzo.</para>
  <para style="p">
    <verse number="17" style="v"/>Jesu akaziva ndangariro dzavo akati kwavari, “Umambo hupi zvahwo hunozvipesanisa huchaparadzwa, uye imba inozvipesanisa ichawa. <verse number="18" style="v"/>Kana Satani achizvipesanisa, umambo hwake hungamira seiko? Ndinotaura izvi nokuti munonditi ndinobudisa madhimoni naBheerizebhubhi. <verse number="19" style="v"/>Zvino kana ndichibudisa madhimoni naBheerizebhubhi, ko, vanakomana venyu vanoabudisa naani? Saka zvino, ivo vachava vatongi venyu. <verse number="20" style="v"/>Asi kana ndichidzinga madhimoni nomunwe waMwari, ipapo umambo hwaMwari hwasvika kwamuri.</para>
  <para style="p">
    <verse number="21" style="v"/>“Kana munhu ane simba, akanyatsoshonga nhumbi dzake dzokurwa, akachengeta imba yake, pfuma yake inochengetedzeka. <verse number="22" style="v"/>Asi kana mumwe ane simba akamurwisa uye akamukunda, anomutorera nhumbi dzokurwa dzaanga achivimba nadzo agogova zvaanenge apamba.</para>
  <para style="p">
    <verse number="23" style="v"/>“Ani naani asiri kudivi rangu anorwa neni, uye asingaunganidzi pamwe chete neni, anoparadzira.</para>
  <para style="p">
    <verse number="24" style="v"/>“Kana mweya wakaipa ukabuda mumunhu, unopinda nomunzvimbo dzakaoma uchitsvaka zororo ugorishayiwa. Ipapo unoti, ‘Ndichadzokera kumba kwandakabva.’ <verse number="25" style="v"/>Paunosvika, unowana imba yakatsvairwa, yanaka uye igere zvakanaka. <verse number="26" style="v"/>Ipapo unobuda wondotsvaka mimwe mweya minomwe yakaipa kupfuura iwo, igopinda yondogaramo. Uye magumo omunhu uyo akaipa kupfuura okutanga.”</para>
  <para style="p">
    <verse number="27" style="v"/>Jesu akati achiri kutaura zvinhu izvi, mumwe mukadzi aiva pakati pavanhu vazhinji akadanidzira achiti, “Vakaropafadzwa mai vakakuzvarai vakakuyamwisai.”</para>
  <para style="p">
    <verse number="28" style="v"/>Akapindura akati, “Asi vakaropafadzwa avo vanonzwa shoko raMwari uye vachiriteerera.”</para>
  <para style="s1">Chiratidzo chaJona</para>
  <para style="p">
    <verse number="29" style="v"/>Vanhu vakati vachiwanda, Jesu akati kwavari, “Rudzi urwu rwakaipa. Runokumbira chiratidzo, asi harungapiwi chiratidzo kunze kwechaJona. <verse number="30" style="v"/>Nokuti sezvo Jona akanga ari chiratidzo kuvaNinevhe, saizvozvowo ndizvo zvichaita Mwanakomana woMunhu kurudzi urwu. <verse number="31" style="v"/>Mambokadzi weZasi achasimuka pakutongwa navarume vorudzi urwu agovapa mhosva; nokuti akabva kumagumo enyika kuzonzwa uchenjeri hwaSoromoni, zvino mukuru kuna Soromoni ari pano. <verse number="32" style="v"/>Varume veNinevhe vachasimuka pakutongwa norudzi urwu vagorupa mhosva; nokuti ivo vakatendeuka pakuparidza kwaJona, zvino mukuru kuna Jona ari pano.</para>
  <para style="s1">Mwenje woMuviri</para>
  <para style="p">
    <verse number="33" style="v"/>“Hakuna munhu anotungidza mwenje agouisa panzvimbo yakavanda, kana pasi pedengu. Asi anouisa pachigadziko, kuitira kuti vose vanopinda mumba vaone chiedza. <verse number="34" style="v"/>Ziso rako ndiwo mwenje womuviri wako. Kana meso ako akanaka, muviri wako wosewo uzere nechiedza. Asi kana akaipa, muviri wakowo uzere nerima. <verse number="35" style="v"/>Chenjererai kuti chiedza chiri mamuri chirege kuva rima. <verse number="36" style="v"/>Naizvozvo kana muviri wako wose uzere nechiedza, uye pasina chikamu chawo chine rima, uchavhenekerwa zvakakwana, sezvinoita chiedza chomwenje pachinovhenekera pauri.”</para>
  <para style="s1">Matambudziko Matanhatu</para>
  <para style="p">
    <verse number="37" style="v"/>Jesu akati apedza kutaura, mumwe muFarisi akamukoka kuti azodya naye; saka akaenda, akapinda akagara naye pakudya. <verse number="38" style="v"/>Asi muFarisi akaona kuti Jesu akanga asina kutanga ageza asati adya, zvikamushamisa.</para>
  <para style="p">
    <verse number="39" style="v"/>Ipapo Ishe akati kwaari, “Zvino, imi vaFarisi munosuka kunze kwomukombe nendiro, asi mukati menyu muzere nokukara nokuipa. <verse number="40" style="v"/>Imi mapenzi avanhu! Ko, akaita kunze haaziye akaitawo nomukati here? <verse number="41" style="v"/>Asi ipai zviri mukati mendiro sezvipo kuvarombo, uye ipapo zvose zvichava zvakachena kwamuri.</para>
  <para style="p">
    <verse number="42" style="v"/>“Mune nhamo imi vaFarisi, nokuti munopa kuna Mwari chegumi chemindi, nerui nezvimwe zvirimwa zvomubindu romuriwo, asi muchirega kururamisira, norudo rwaMwari. Maifanira kuzviita izvi musingasiyi zvokutanga zvisati zvaitwa.</para>
  <para style="p">
    <verse number="43" style="v"/>“Mune nhamo imi vaFarisi, nokuti munoda zvigaro zvapamusoro mumasinagoge nokukwaziswa pamisika.”</para>
  <para style="p">
    <verse number="44" style="v"/>“Mune nhamo imi, nokuti makaita samakuva asina mucherechedzo, vanhu vanofamba napamusoro pawo vasingazvizivi.”</para>
  <para style="p">
    <verse number="45" style="v"/>Mumwe wavadudziri vomurayiro akamupindura akati, “Mudzidzisi, kana muchitaura izvi, munotuka nesuwo.”</para>
  <para style="p">
    <verse number="46" style="v"/>Jesu akapindura akati, “Mune nhamo nemiwo vadudziri vomurayiro, nokuti munoremedza vanhu nemitoro yavasingagoni kutakura, asi imi pachenyu hamutongosimudzi munwe wenyu kuti muvabatsire.</para>
  <para style="p">
    <verse number="47" style="v"/>“Mune nhamo imi, nokuti munovaka marinda avaprofita, uye madzitateguru enyu ariwo akavauraya. <verse number="48" style="v"/>Saka muri kupupura kuti munotenderana nezvakaitwa namadzitateguru enyu; vakauraya vaprofita uye imi munovaka marinda avo. <verse number="49" style="v"/>Nokuda kwaizvozvo, Mwari muuchenjeri hwake akati, ‘Ndichatumira vaprofita navapostori, vamwe vavo vachavauraya uye vachatambudza vamwe.’ <verse number="50" style="v"/>Naizvozvo rudzi urwu ruchava nemhosva yeropa ravaprofita vose, rakadeurwa kubva pakuvamba kwenyika, <verse number="51" style="v"/>kubva paropa raAbheri kusvikira kuropa raZekaria, uyo akaurayiwa pakati pearitari neimba tsvene. Hongu, ndinoti kwamuri, rudzi urwu ruchava nemhosva yezvinhu izvi zvose.</para>
  <para style="p">
    <verse number="52" style="v"/>“Mune nhamo imi, vadudziri vomurayiro, nokuti makabvisa kiyi yokuziva. Imi pachenyu hamuna kupinda, uye makadzivisa vaya vakanga vachipinda.”</para>
  <para style="p">
    <verse number="53" style="v"/>Jesu akati abva ipapo, vaFarisi navadzidzisi vomurayiro vakatanga kumupikisa zvikuru nokumubvunza mibvunzo yakawanda, <verse number="54" style="v"/>vachimirira kuti vamubate pane zvaaizotaura.</para>
  <chapter number="12" style="c"/>
  <para style="s1">Jesu Anorayira Vadzidzi Vake</para>
  <para style="p">
    <verse number="1" style="v"/>Zvichakadaro, zviuru nezviuru zvakati zvaungana, zvokuti vakanga vava kutsikirirana, Jesu akatanga kutaura kuvadzidzi vake achiti, “Chenjererai mbiriso yavaFarisi, kunyengera. <verse number="2" style="v"/>Hakuna chinhu chakavanzika chisingazobudiswi pachena, kana chakavigwa chisingazozivikanwi. <verse number="3" style="v"/>Zvamakataura murima zvichanzwika masikati machena, uye zvamakazevezera munzeve mudzimba dzomukati zvichadanidzirwa pamusoro pamatenga edzimba.</para>
  <para style="p">
    <verse number="4" style="v"/>“Ndinokuudzai, shamwari dzangu, musatya vaya vanouraya muviri mushure mezvo vasingazogoni kuita chimwe chinhu. <verse number="5" style="v"/>Asi ndichakuratidzai wamunofanira kutya: Ityai uyo, anoti mushure mokunge auraya muviri, ane simbawo rokuukanda mugehena. Hongu, ndinoti, mutye iyeye. <verse number="6" style="v"/>Ko, shiri shanu duku hadzitengeswi namasendi maviri here? Asi hakuna imwe yadzo inokanganwiwa naMwari. <verse number="7" style="v"/>Zvirokwazvo, bvudzi chairo romumusoro menyu rakaverengwa. Musatya, imi munopfuura shiri duku zhinji.</para>
  <para style="p">
    <verse number="8" style="v"/>“Ndinokuudzai kuti, ani naani anondipupura pamberi pavanhu, Mwanakomana woMunhu achamupupurawo pamberi pavatumwa vaMwari. <verse number="9" style="v"/>Asi uyo anondiramba pamberi pavanhu acharambwawo pamberi pavatumwa vaMwari. <verse number="10" style="v"/>Uye mumwe nomumwe anotaura shoko rakaipa pamusoro poMwanakomana woMunhu, acharegererwa, asi ani naani anomhura Mweya Mutsvene haazombokanganwirwi.</para>
  <para style="p">
    <verse number="11" style="v"/>“Mukange mamiswa pamberi pesinagoge, vatongi navane simba, musafunganya pamusoro pokuti muchapindura sei kana kuti muchazvidzivirira sei, <verse number="12" style="v"/>nokuti panguva iyoyo Mweya Mutsvene achakudzidzisai zvamunofanira kutaura.”</para>
  <para style="s1">Mufananidzo woMupfumi Benzi</para>
  <para style="p">
    <verse number="13" style="v"/>Mumwe pakati pavazhinji akati kwaari, “Mudzidzisi, udzai mukoma wangu kuti agovane nhaka neni.”</para>
  <para style="p">
    <verse number="14" style="v"/>Jesu akapindura akati, “Iwe murume, ndianiko akandigadza kuti ndive mutongi kana mugoveri pakati penyu?” <verse number="15" style="v"/>Ipapo akati kwavari, “Chenjerai! Muchenjerere marudzi ose okuchiva; upenyu hwomunhu hahuzi pazvizhinji zhinji zvaanazvo.”</para>
  <para style="p">
    <verse number="16" style="v"/>Uye akavaudza mufananidzo uyu akati, “Ivhu romumwe mupfumi rakabereka zvibereko zvakanaka. <verse number="17" style="v"/>Akafunga mumwoyo make akati, ‘Ndichaita seiko? Handina nzvimbo yokuchengetera zviyo zvangu.’</para>
  <para style="p">
    <verse number="18" style="v"/>“Ipapo akati, ‘Hezvino zvandichaita. Ndichaputsa matura angu ndigovaka makuru, uye imomo ndimo mandichaunganidza zviyo zvangu nezvinhu zvangu. <verse number="19" style="v"/>Uye ndichati kumweya wangu, “Iwe une zvinhu zvakawanda zvakanaka zvawakaunganidzirwa makore mazhinji. Zorora, udye, unwe uye ufare.” ’</para>
  <para style="p">
    <verse number="20" style="v"/>“Asi Mwari akati kwaari, ‘Iwe benzi, usiku huno chaihwo upenyu hwako huchatorwa kubva kwauri. Zvino ndianiko achatora zvawanga wazvigadzirira?’</para>
  <para style="p">
    <verse number="21" style="v"/>“Ndizvo zvichaitika kuna ani zvake anozviunganidzira pfuma asi asina kupfuma kuna Mwari.”</para>
  <para style="s1">Musafunganya</para>
  <para style="p">
    <verse number="22" style="v"/>Ipapo Jesu akati kuvadzidzi vake, “Naizvozvo ndinoti kwamuri, musafunganya pamusoro poupenyu hwenyu, kuti muchadyei, kana pamusoro pomuviri wenyu, kuti muchapfekei. <verse number="23" style="v"/>Upenyu hunopfuura zvokudya, uye muviri unopfuura zvokufuka. <verse number="24" style="v"/>Fungai nezvamakunguo nokuti haadyari kana kucheka, haana tsapi kana dura, asi Mwari anoapa zvokudya. Uye imi munopfuura shiri sei! <verse number="25" style="v"/>Ndianiko kwamuri angawedzera awa imwe chete kuupenyu hwake nokufunganya? <verse number="26" style="v"/>Sezvo musingagoni kuita chinhu chiduku ichi, seiko muchifunganya pamusoro pezvimwe?</para>
  <para style="p">
    <verse number="27" style="v"/>“Fungai maruva kuti anomera sei. Haabati kana kuruka, asi ndinoti kwamuri, kunyange naSoromoni mukubwinya kwake kwose haana kuzvipfekedza serimwe raaya. <verse number="28" style="v"/>Kana ariwo mashongedzero anoita Mwari uswa hwesango, huripo nhasi, uye mangwana huchikandwa mumoto, achakupfekedzai zvikuru sei, imi vokutenda kuduku! <verse number="29" style="v"/>Musaisa mwoyo yenyu pane zvamuchadya kana kunwa; musafunganya pamusoro pazvo. <verse number="30" style="v"/>Nokuti vedzimwe ndudzi vanomhanyira zvinhu zvose zvakadaro, uye Baba venyu vanoziva kuti munoshayiwa izvozvo. <verse number="31" style="v"/>Asi tsvakai umambo hwavo, uye zvinhu zvose izvi zvichapiwawo kwamuri.</para>
  <para style="p">
    <verse number="32" style="v"/>“Musatya henyu, imi kaboka kaduku, nokuti Baba venyu vakafadzwa nokukupai umambo. <verse number="33" style="v"/>Tengesai zvamunazvo mugopa varombo. Zviitirei zvikwama zvisingasakari, nepfuma isingaperi kudenga, kusina mbavha inoswedera pedyo uye kusina zvipfukuto zvinoparadza. <verse number="34" style="v"/>Nokuti pane pfuma yako, ndipo pachava nomwoyo wakowo.</para>
  <para style="s1">Kurindira</para>
  <para style="p">
    <verse number="35" style="v"/>“Zvishongedzei mugadzirire kushanda uye mwenje yenyu igare ichipfuta, <verse number="36" style="v"/>savanhu vakarindira kudzoka kwatenzi wavo kubva kumuchato, kuitira kuti paanouya akagogodza, vagone kukurumidza kumuzarurira mukova. <verse number="37" style="v"/>Zvichava zvakanaka kuvaranda avo vachawanikwa natenzi wavo vakarindira paanodzoka. Ndinokuudzai chokwadi kuti achazvishongedza iye pachake kuti ashande, achaita kuti vagare patafura agouya avashandire. <verse number="38" style="v"/>Zvichava zvakanaka kuvaranda avo vachawanikwa natenzi wavo vakagadzirira, kunyange dai akauya nenguva yokurindira yechipiri kana yechitatu yousiku. <verse number="39" style="v"/>Asi nzwisisai izvi: kuti dai mwene weimba aiziva nguva inosvika mbavha, haaizotendera kuti imba yake ipazwe. <verse number="40" style="v"/>Nemiwo munofanira kugara makazvigadzirira, nokuti Mwanakomana woMunhu achauya nenguva yamusingamutarisiri.”</para>
  <para style="p">
    <verse number="41" style="v"/>Petro akati, “Ishe, munotaura mufananidzo uyu kwatiri here kana kuna vose?”</para>
  <para style="p">
    <verse number="42" style="v"/>Ishe akapindura akati, “Ndoupiko mutariri akachenjera, uye akatendeka, anoiswa natenzi wake pamusoro pavashandi kuti avape mugove wezvokudya zvavo nenguva yakafanira? <verse number="43" style="v"/>Zvichava zvakanaka kumuranda uyo achawanikwa natenzi wake achiita izvozvo paanodzoka. <verse number="44" style="v"/>Ndinokuudzai chokwadi, kuti, achamugadza kuti ave mutariri wepfuma yake yose. <verse number="45" style="v"/>Asi ngatimboti muranda oti mumwoyo make, ‘Tenzi wangu anonoka kuuya,’ ipapo obva atanga kurova varandarume navarandakadzi, agotanga kudya nokunwa uye agodhakwa. <verse number="46" style="v"/>Tenzi womuranda uyo achauya pazuva raasingamutarisiri uye nenguva yaasingazivi. Achamubvambura-bvambura, agomuisa panzvimbo yavasingatendi.</para>
  <para style="p">
    <verse number="47" style="v"/>“Muranda uyo anoziva kuda kwatenzi wake uye asingagadziriri kana kuita zvinodiwa natenzi wake acharohwa shamhu zhinji. <verse number="48" style="v"/>Asi munhu anenge asingazivi uye akaita zvinhu zvakafanira kurohwa, acharohwa shamhu shoma. Ani naani akapiwa zvizhinji, zvizhinji zvichatsvakwa kwaari; uye kuno uya akapiwa zvizhinji, zvizhinji kwazvo zvicharehwawo kubva kwaari.</para>
  <para style="s1">Kupesana kwete Rugare</para>
  <para style="p">
    <verse number="49" style="v"/>“Ndakauya kuzobatidza moto panyika, uye ndinoshuva sei kuti dai wakabatidzwa kare! <verse number="50" style="v"/>Asi ndino rubhabhatidzo rwandichapinda marwuri, uye ndinoshungurudzwa sei kusvikira ruchiitika! <verse number="51" style="v"/>Munofunga kuti ndakauya kuzoisa rugare panyika here? Ndinoti kwamuri kwete, asi kuzopesanisa. <verse number="52" style="v"/>Kubva zvino vanhu vashanu mumhuri imwe vachapesana, vatatu vachirwa navaviri uye vaviri vachirwa navatatu. <verse number="53" style="v"/>Vachaparadzana, baba vachirwa nomwanakomana uye mwanakomana achipesana nababa, mai vachipesana nomuroora, muroora achipesana navamwene.”</para>
  <para style="s1">Kududzira Nguva</para>
  <para style="p">
    <verse number="54" style="v"/>Akati kuvanhu vazhinji, “Pamunoona gore richikwira kumavirira, pakarepo munoti, ‘Kuchanaya,’ zvigoita saizvozvo. <verse number="55" style="v"/>Uye kana mhepo yezasi ichivhuvhuta, imi munoti, ‘Kuchapisa,’ zvoita saizvozvo. <verse number="56" style="v"/>Vanyengeri! Munoziva kududzira zvamunoona zvenyika nezvedenga. Munotadza sei kududzira nguva ino?</para>
  <para style="p">
    <verse number="57" style="v"/>“Munoregereiko kuzvitongera zvakarurama? <verse number="58" style="v"/>Paunoenda nomudzivisi wako kumutongi wedzimhosva, edza zvakanyanya kuti muyanane muchiri munzira, kuti arege kukukwekweredzera kumutongi, uye mutongi agokuisa kumupurisa, mupurisa agokuisa mujeri. <verse number="59" style="v"/>Ndinoti kwauri, haungabudimo usati waripa sendi rokupedzisira.”</para>
  <chapter number="13" style="c"/>
  <para style="s1">Tendeukai, kana kuti muchaparara</para>
  <para style="p">
    <verse number="1" style="v"/>Zvino panguva iyoyo vamwe vaivapo vakaudza Jesu nezvavaGarirea vakanga vavhenganisirwa ropa ravo nezvibayiro zvavo naPirato. <verse number="2" style="v"/>Jesu akapindura akati, “Munofunga kuti vaGarirea ava vakanga vari vatadzi zvakanyanya kupfuura vose here zvavakatambudzika nenzira iyi? <verse number="3" style="v"/>Ndinokuudzai kuti kwete! Asi kana musingatendeuki, nemiwo mucharaswa mose. <verse number="4" style="v"/>Kana vaya gumi navasere vakafa pavakawirwa neshongwe yeSiroami, munofunga kuti vakanga vane mhosva kukunda vamwe vose vaigara muJerusarema here? <verse number="5" style="v"/>Ndinokuudzai kuti kwete! Asi kana musingatendeuki, nemiwo mose muchaparara.”</para>
  <para style="p">
    <verse number="6" style="v"/>Ipapo akavaudza mufananidzo uyu akati, “Mumwe murume akanga ane muti wake womuonde wakanga wakasimwa mumunda wake wemizambiringa, akaenda achindotsvaka muchero kwauri, asi haana chaakawana pauri. <verse number="7" style="v"/>Saka akati kumurume akanga achichengeta munda wemizambiringa, ‘Zvino ava makore matatu andanga ndichiuya kuzotsvaka muchero pamuonde uyu uye handisati ndambowana chinhu. Utemere pasi! Seiko uchishandisa ivhu pasina?’</para>
  <para style="p">
    <verse number="8" style="v"/>“Akapindura akati, ‘Ishe, chimbouregai henyu kwerimwezve gore, ini ndigoutimbira nokuuyisa mupfudze. <verse number="9" style="v"/>Kana ukazobereka muchero gore rinouya, zvakanaka! Kana usina, ipapo mungautema henyu.’ ”</para>
  <para style="s1">Mukadzi Chirema Anoporeswa noMusi weSabata</para>
  <para style="p">
    <verse number="10" style="v"/>Jesu akanga achidzidzisa ari mune rimwe sinagoge nomusi weSabata, <verse number="11" style="v"/>uye ipapo pakanga pano mukadzi aiva akaremadzwa nomweya wakaipa kwamakore gumi namasere. Musana wake wakanga wakakokonyara uye akanga asingagoni zvachose kutwasuka. <verse number="12" style="v"/>Jesu akati amuona, akamudana kuti auye mberi akati kwaari, “Mai, masunungurwa pachirwere chenyu.” <verse number="13" style="v"/>Ipapo akaisa maoko ake pamusoro wake, pakarepo musana wake ukatwasanuka akarumbidza Mwari.</para>
  <para style="p">
    <verse number="14" style="v"/>Mukuru wesinagoge akatsamwa nokuti Jesu akanga aporesa mukadzi uyu nomusi weSabata, akati kuvanhu, “Pane mazuva matanhatu okushanda. Saka munofanira kuuya kuzoporeswa pamazuva iwayo, kwete nomusi weSabata.”</para>
  <para style="p">
    <verse number="15" style="v"/>Ishe akamupindura achiti, “Imi vanyengeri! Ko, handiti mumwe nomumwe wenyu anosunungura nzombe kana mbongoro yake kubva mudanga, oenda nazvo kundonwa mvura nomusi weSabata here? <verse number="16" style="v"/>Zvino mukadzi uyu, mwanasikana waAbhurahama, akanga akasungwa naSatani kwamakore gumi namasere, haaifanira kusunungurwa kubva pane zvakamusunga nomusi weSabata here?”</para>
  <para style="p">
    <verse number="17" style="v"/>Akati ataura izvozvo, vose vakanga vachipikisana naye vakanyadziswa, asi vanhu vakafadzwa nezvinhu zvinoshamisa zvaakanga achiita.</para>
  <para style="s1">Mufananidzo weMbeu yeMasitadhi noweMbiriso</para>
  <para style="p">
    <verse number="18" style="v"/>Ipapo Jesu akavabvunza achiti, “Umambo hwaMwari hwakaita seiko? Ndingahuenzanisa neiko? <verse number="19" style="v"/>Hwakaita setsanga yemasitadhi, yakatorwa nomunhu akandoisima mubindu rake. Yakakura ikava muti mukuru, uye shiri dzedenga dzakauya dzikamhara mumatavi awo.”</para>
  <para style="p">
    <verse number="20" style="v"/>Akabvunzazve akati, “Umambo hwaMwari ndingahufananidza neiko? <verse number="21" style="v"/>Hwakafanana nembiriso yakatorwa nomukadzi akaivhenganisa noupfu hwefurau hwakawanda kusvikira yafutisa ganyiwa.”</para>
  <para style="s1">Musuo Wakamanikana</para>
  <para style="p">
    <verse number="22" style="v"/>Ipapo Jesu akafamba nomumaguta nomumisha achidzidzisa paakanga achienda kuJerusarema. <verse number="23" style="v"/>Mumwe akamubvunza akati, “Ishe, vanhu vashoma chete ndivo vachaponeswa here?”</para>
  <para style="p">Iye akati kwavari, <verse number="24" style="v"/>“Rwisai chaizvo kuti mupinde napasuo rakamanikana, nokuti ndinoti vazhinji vachaedza kupinda asi havangagoni. <verse number="25" style="v"/>Muridzi wemba akangodzimara asimuka akapfiga mukova, imi muchamira kunze muchigogodza uye muchiteterera, muchiti, ‘Ishe, tizarurireiwo mukova.’</para>
  <para style="p">“Asi achapindura achiti, ‘Handikuzivei, kana kwamunobva.’</para>
  <para style="p">
    <verse number="26" style="v"/>“Ipapo muchati, ‘Taidya uye tainwa pamwe chete nemi, uye maidzidzisa munzira dzomumisha yedu.’</para>
  <para style="p">
    <verse number="27" style="v"/>“Asi iye achati, ‘Handikuzivei, kana kwamunobva. Ibvai kwandiri, imi mose vaiti vezvakaipa!’</para>
  <para style="p">
    <verse number="28" style="v"/>“Ipapo pachava nokuchema, nokurumanya kwameno, pamunoona Abhurahama, Isaka naJakobho navaprofita vose vari muumambo hwaMwari, asi imi pachenyu marasirwa kunze. <verse number="29" style="v"/>Vanhu vachabva kumabvazuva nokumavirira, nokumusoro nezasi, uye vachagara pazvigaro zvavo pamabiko muumambo hwaMwari. <verse number="30" style="v"/>Zvirokwazvo, varipo vaya vokupedzisira vachazova vokutanga, uye vokutanga vachazova vokupedzisira.”</para>
  <para style="s1">Jesu Anosuwa pamusoro peJerusarema</para>
  <para style="p">
    <verse number="31" style="v"/>Panguva iyoyo vamwe vaFarisi vakauya kuna Jesu vakati kwaari, “Ibvai pano muende kumwewo. Herodhi anoda kukuurayai.”</para>
  <para style="p">
    <verse number="32" style="v"/>Akapindura akati, “Endai munoudza gava iro kuti, ‘Ndichadzinga madhimoni nokuporesa vanhu nhasi namangwana, uye pazuva retatu ndichapedzisa basa rangu.’ <verse number="33" style="v"/>Zvisinei hazvo, ndinofanira kuramba ndichishanda mangwana nezuva rinotevera, nokuti zvirokwazvo hakuna muprofita angafira kunze kweJerusarema!</para>
  <para style="p">
    <verse number="34" style="v"/>“Iwe Jerusarema, Jerusarema, iwe unouraya vaprofita uye uchitaka namabwe avo vakatumwa kwauri, kazhinji sei kandaidisa kuunganidza vana vako pamwe chete, sehuku inounganidza hukwana dzayo pasi pamapapiro ayo, asi ukaramba! <verse number="35" style="v"/>Tarira, imba yako yasiyiwa yava dongo. Ndinoti kwauri, hauchazondionizve kusvikira wati, ‘Akaropafadzwa iye anouya muzita raShe.’ ”</para>
  <chapter number="14" style="c"/>
  <para style="s1">Jesu pamusha womuFarisi</para>
  <para style="p">
    <verse number="1" style="v"/>Mumwe musi weSabata, Jesu akanga achicherechedzwa kwazvo paakanga aenda kundodya mumba momumwe muFarisi akanga achikudzwa kwazvo. <verse number="2" style="v"/>Pamberi pake ipapo pakanga pane munhu akanga ane chirwere chorukandwe. <verse number="3" style="v"/>Jesu akabvunza vaFarisi navadudziri vomurayiro achiti, “Zvinotenderwa here nomurayiro kuporesa nomusi weSabata, kana kuti kwete?” <verse number="4" style="v"/>Asi vakaramba vanyerere. Naizvozvo akabata ruoko rwomunhu uya, akamuporesa ndokubva amuti aende.</para>
  <para style="p">
    <verse number="5" style="v"/>Ipapo akavabvunza akati, “Ndiani pakati penyu angati kana mwanakomana, kana mombe yake ikawira mutsime nomusi weSabata, angarega kuibudisa pakarepo?” <verse number="6" style="v"/>Ipapo vakashayiwa chokureva.</para>
  <para style="p">
    <verse number="7" style="v"/>Akati achiona kuti vakakokwa vaisarudza sei zvigaro zvapamberi patafura, akavaudza mufananidzo uyu akati kwavari, <verse number="8" style="v"/>“Kana mumwe akakukoka kumuchato, usazvisarudzira nzvimbo yapamberi, nokuti mumwe munhu anokudzwa kupfuura iwe angadaro akakokwa. <verse number="9" style="v"/>Kana zvakadaro, munhu akakukokai imi vaviri achauya agoti kwauri, ‘Ibva ipapo iwe, munhu uyu agare.’ Ipapo, nenyadzi, uchatora chigaro cheshure chokupedzisira. <verse number="10" style="v"/>Asi kana wakokwa, utore chigaro cheshure, kuitira kuti kana akukoka ouya, azoti kwauri, ‘Shamwari, simuka uende kundogara panzvimbo iri nani.’ Ipapo ucharemekedzwa pamberi pavose vawakakokwa pamwe chete navo. <verse number="11" style="v"/>Nokuti mumwe nomumwe anozvikudza achaninipiswa, uye uyo anozvininipisa achakudzwa.”</para>
  <para style="p">
    <verse number="12" style="v"/>Ipapo Jesu akati kuna iye akanga amukoka, “Kana wagadzira kudya kwamasikati kana chirariro, urege kukoka shamwari dzako, vanunʼuna vako kana hama dzako, kana vapfumi vawakavakidzana navo; kana ukadaro vangazokukokawo uye ukabva waripirwa. <verse number="13" style="v"/>Asi kana ukagadzira mabiko, ukoke varombo, zvirema, vanokamhina, namapofu, <verse number="14" style="v"/>ipapo ucharopafadzwa. Kunyange vasina zvavanokupa, iwe ucharipirwa pakumuka kwavakarurama.”</para>
  <para style="s1">Mufananidzo waMabiko Makuru</para>
  <para style="p">
    <verse number="15" style="v"/>Mumwe wavaye vakanga vagere pakudya naye akati anzwa izvi, akati kuna Jesu, “Akaropafadzwa munhu achagara zvake pamabiko muuMambo hwaMwari.”</para>
  <para style="p">
    <verse number="16" style="v"/>Jesu akapindura akati, “Mumwe murume akanga achigadzira mabiko makuru akakoka vanhu vazhinji. <verse number="17" style="v"/>Panguva yamabiko, akatuma varanda vake kuti vandoudza vaya vakanga vakokwa kuti, ‘Uyai, nokuti zvose zvagadzirwa.’</para>
  <para style="p">
    <verse number="18" style="v"/>“Asi vose vakatanga zvimwe chetezvo kupa zvikonzero. Wokutanga akati, ‘Ndichangotenga munda izvozvi, uye ndinofanira kundouona. Ndapota hangu, ndiregererei.’</para>
  <para style="p">
    <verse number="19" style="v"/>“Mumwe akati, ‘Ndichangotenga nzombe dzamajoko mashanu izvozvi, uye ndiri kuenda kumbondodziedza. Ndapota ndiregererei.’</para>
  <para style="p">
    <verse number="20" style="v"/>“Mumwezve akati, ‘Ndichangowana mukadzi izvozvi, saka handingauyi.’</para>
  <para style="p">
    <verse number="21" style="v"/>“Muranda akadzoka akandozivisa izvi kuna tenzi wake. Ipapo muridzi wemba akatsamwa kwazvo akarayira muranda wake achiti, ‘Buda uende nokukurumidza munzira dzomumisha nedzomuguta unouya navarombo, zvirema, mapofu navanokamhina.’</para>
  <para style="p">
    <verse number="22" style="v"/>“Muranda akati, ‘Ishe, zvamandirayira zvaitwa, asi nzvimbo ichiripo.’</para>
  <para style="p">
    <verse number="23" style="v"/>“Ipapo tenzi akaudza muranda wake akati, ‘Buda uende kumigwagwa nokunzira dzomumaruwa undovakoka kuti vapinde, kuitira kuti imba yangu izare. <verse number="24" style="v"/>Ndinoti kwamuri, hakuna kana mumwe chete wavaya vakanga vakokwa acharavira mabiko angu.’ ”</para>
  <para style="s1">Mutengo wokuva Mudzidzi</para>
  <para style="p">
    <verse number="25" style="v"/>Vazhinji zhinji vakanga vachifamba naJesu, uye akatendeukira kwavari akati, <verse number="26" style="v"/>“Kana munhu upi zvake achiuya kwandiri uye asingavengi baba vake namai vake, mukadzi wake navana vake, vanunʼuna vake nehanzvadzi dzake, hongu, kunyange noupenyu hwake, haangavi mudzidzi wangu. <verse number="27" style="v"/>Uye ani naani asingatakuri muchinjikwa wake achinditevera haangavi mudzidzi wangu.</para>
  <para style="p">
    <verse number="28" style="v"/>“Tomboti mumwe wenyu anoda kuvaka shongwe. Haatangi agara pasi agoongorora mutengo kuti aone kana ane mari inokwana kuipedza here? <verse number="29" style="v"/>Nokuti kana akavaka hwaro akasagona kuipedza, munhu wose anomuona achamuseka, <verse number="30" style="v"/>achiti, ‘Munhu uyu akatanga kuvaka asi akasagona kupedza.’</para>
  <para style="p">
    <verse number="31" style="v"/>“Kana kuti tomboti mambo ava kuda kuenda kuhondo kundorwa nomumwe mambo. Haatangi kugara pasi here kuti aone kana angagona kundorwa navanhu zviuru gumi, achipikisana nouyo ari kuuya kuzorwa naye ane vanhu zviuru makumi maviri? <verse number="32" style="v"/>Kana asingagoni, achatuma nhume mumwe wacho achiri kure uye okumbira mashoko orugare kwaari. <verse number="33" style="v"/>Saizvozvowo, ani naani wenyu asingasiyi zvose zvaanazvo haangavi mudzidzi wangu.</para>
  <para style="p">
    <verse number="34" style="v"/>“Munyu wakanaka, asi kana warasikirwa nokuvava kwawo, ucharungwa neiko? <verse number="35" style="v"/>Hauchabatsiri muvhu kana padutu romupfudze; unorasirwa kunze.</para>
  <para style="p">“Ane nzeve dzokunzwa, ngaanzwe.”</para>
  <chapter number="15" style="c"/>
  <para style="s1">Mufananidzo weGwai Rakarasika</para>
  <para style="p">
    <verse number="1" style="v"/>Zvino vateresi na“vatadzi” vakanga vakaungana vose, vakamukomberedza kuti vamunzwe. <verse number="2" style="v"/>Asi vaFarisi navadzidzisi vomurayiro vakagununʼuna vachiti, “Uyu munhu anogamuchira vatadzi uye anodya navo.”</para>
  <para style="p">
    <verse number="3" style="v"/>Ipapo Jesu akavaudza mufananidzo uyu akati, <verse number="4" style="v"/>“Ndianiko pakati penyu kana ane makwai zana, rimwe racho kana rikarasika, asingasiyi makumi mapfumbamwe namapfumbamwe kumafuro achindotsvaka gwai rakarasika kusvikira ariwana? <verse number="5" style="v"/>Uye kana ariwana, anoritakura pamapfudzi ake nomufaro <verse number="6" style="v"/>agoenda kumba. Ipapo anodana shamwari dzake navavakidzani pamwe chete agoti kwavari, ‘Farai pamwe chete neni nokuti ndawana gwai rangu rakanga rarasika.’ <verse number="7" style="v"/>Ndinoti kwamuri, saizvozvo mufaro mukuru uchava kudenga pamusoro pomutadzi mumwe chete anenge atendeuka, kupfuura pamusoro pavakarurama makumi mapfumbamwe navapfumbamwe vasingatsvaki kutendeuka.</para>
  <para style="s1">Mufananidzo weMari Yakarasika</para>
  <para style="p">
    <verse number="8" style="v"/>“Ndoupiko mukadzi ane mari yamasirivha anokwana gumi uye akarasikirwa neimwe chete angarega kubatidza mwenje, agotsvaira imba uye agotsvakisisa kusvikira aiwana? <verse number="9" style="v"/>Uye paanenge aiwana, achadana shamwari dzake navavakidzani agoti kwavari, ‘Farai pamwe chete neni, ndawana mari yangu yakanga yarasika.’ <verse number="10" style="v"/>Saizvozvo, ndinoti kwamuri, pano mufaro pamberi pavatumwa vaMwari pamusoro pomutadzi mumwe chete anotendeuka.”</para>
  <para style="s1">Mufananidzo woMwanakomana Akarasika</para>
  <para style="p">
    <verse number="11" style="v"/>Jesu akaenderera mberi akati: “Pakanga pano mumwe murume akanga ane vanakomana vake vaviri. <verse number="12" style="v"/>Muduku wacho akati kuna baba vake, ‘Baba, ndipei mugove wenhaka yangu.’ Saka baba vakakamura pfuma yavo vakavagovanisa pakati pavo.</para>
  <para style="p">
    <verse number="13" style="v"/>“Mazuva mashoma asati apera, mwanakomana muduku akaunganidza zvose zvaakanga anazvo, akasimuka akaenda kunyika iri kure akandoparadza pfuma yake ikoko namararamiro akaipa. <verse number="14" style="v"/>Shure kwokunge apedza zvose, kwakava nenzara huru munyika yose iyoyo, uye akatanga kushayiwa. <verse number="15" style="v"/>Saka akaenda akandozvitsvakira basa kuno mumwe mugari womunyika imomo, iye akamutumira kuminda yake kuti anofudza nguruve. <verse number="16" style="v"/>Akada kugutsa dumbu rake namateko aidyiwa nenguruve, asi hapana munhu akamupa kana chinhu.</para>
  <para style="p">
    <verse number="17" style="v"/>“Akati apengenuka mupfungwa dzake, akati, ‘Varanda vababa vangu vazhinji seiko uye vane zvokudya zvavanongosiya, uye zvino ini pano ndoziya zvokusvika pakufa! <verse number="18" style="v"/>Ndichasimuka ndiende kuna baba vangu ndinoti kwavari: Baba, ndakatadzira denga napamberi penyuwo. <verse number="19" style="v"/>Handichafaniri kunzi mwanakomana wenyu, ndiitei henyu somumwe wavaranda venyu.’ <verse number="20" style="v"/>Saka akasimuka akaenda kuna baba vake.</para>
  <para style="p">“Asi akati achiri kure, baba vake vakamuona uye vakamunzwira tsitsi; vakamhanyira kumwanakomana wavo, vakamumbundikira uye vakamutsvoda.</para>
  <para style="p">
    <verse number="21" style="v"/>“Mwanakomana akati kuna baba vake, ‘Baba, ndakatadzira denga napamberi penyu. Handichafaniri kunzi mwanakomana wenyu.’</para>
  <para style="p">
    <verse number="22" style="v"/>“Asi baba vakati kuvaranda vavo, ‘Kurumidzai! Uyai nenguo dzakaisvonaka mumupfekedze. Muise mhete pamunwe wake neshangu mutsoka dzake. <verse number="23" style="v"/>Muuye nemhuru yakakodzwa muibaye. Ngatidyei tipembere. <verse number="24" style="v"/>Nokuti mwanakomana wangu uyu akanga afa, zvino araramazve; akanga arasika, zvino awanikwa.’ Saka vakatanga kupembera.</para>
  <para style="p">
    <verse number="25" style="v"/>“Zvichakadaro, mwanakomana mukuru akanga ari kumunda akati aswedera pedyo nemba, akanzwa nziyo nokutamba. <verse number="26" style="v"/>Saka akadana mumwe wavaranda akamubvunza kuti chii chakanga chichiitika. <verse number="27" style="v"/>Muranda akapindura akati, ‘Mununʼuna wenyu auya uye baba venyu vamubayira mhuru yakakodzwa nokuti adzoka ari mupenyu uye akasimba.’</para>
  <para style="p">
    <verse number="28" style="v"/>“Mukoma mukuru akatsamwa akaramba kupinda. Saka baba vake vakabuda vakamunyengetedza. <verse number="29" style="v"/>Asi akapindura baba vake akati, ‘Tarirai! Makore ose aya ndanga ndichikushandirai uye handina kusamboteerera mirayiro yenyu. Asi hamuna kutongondipa chimbudzana kuti ndipemberewo neshamwari dzangu. <verse number="30" style="v"/>Asi pangouya mwanakomana wenyu uyu, akaparadza pfuma yenyu nezvifeve, mamubayira mhuru yakakodzwa!’</para>
  <para style="p">
    <verse number="31" style="v"/>“Baba vakati, ‘Mwanangu, iwe uneni nguva dzose, uye zvose zvandinazvo ndezvako. <verse number="32" style="v"/>Asi taifanira kupembera uye tifare, nokuti mununʼuna wako uyu akanga afa asi zvino araramazve; akanga arasika asi awanikwa.’ ”</para>
  <chapter number="16" style="c"/>
  <para style="s1">Mufananidzo woUchenjeri hwoMutariri Akanga Asakarurama</para>
  <para style="p">
    <verse number="1" style="v"/>Jesu akatiwo kuvadzidzi vake, “Kwakanga kuno mumwe murume mupfumi aiva nomutariri akanga achipomerwa mhosva yokuparadza pfuma yake. <verse number="2" style="v"/>Saka akamudana akamubvunza achiti, ‘Zviiko izvi zvandiri kunzwa pamusoro pako? Zvidavirire pamusoro poutariri hwako, nokuti haungarambi uri mutariri.’</para>
  <para style="p">
    <verse number="3" style="v"/>“Mutariri akafunga nechomumwoyo make akati, ‘Zvino ndichaiteiko? Tenzi wangu ava kunditorera basa rangu. Handina simba rokurima, uye ndinonyara kupemha; <verse number="4" style="v"/>ndinoziva zvandichaita kuitira kuti, ndikange ndarasikirwa nebasa rangu pano, vanhu vagondigamuchira mudzimba dzavo.’</para>
  <para style="p">
    <verse number="5" style="v"/>“Saka akadana mumwe nomumwe akanga ane chikwereti natenzi wake. Akabvunza wokutanga akati, ‘Une chikwereti chakaita sei iwe kuna tenzi wangu?’</para>
  <para style="p">
    <verse number="6" style="v"/>“Akapindura achiti, ‘Zviero zana zvamafuta omuorivhi.’</para>
  <para style="p">“Mutariri akati kwaari, ‘Tora tsamba yako, ugare pasi nokukurumidza, unyore makumi mashanu.’</para>
  <para style="p">
    <verse number="7" style="v"/>“Ipapo akabvunza wechipiri akati, ‘Iwe une chikwereti chakadiniko?’</para>
  <para style="p">“Akapindura akati, ‘Zviero zana zvegorosi.’</para>
  <para style="p">“Akamuudza kuti, ‘Tora tsamba yako unyore makumi masere.’</para>
  <para style="p">
    <verse number="8" style="v"/>“Tenzi womuranda uyu akarumbidza mutariri asakarurama uyu nokuti akanga aita nokuchenjera. Nokuti vanhu venyika ino vakachenjera kwazvo pakuita kwavo kukunda vana vechiedza. <verse number="9" style="v"/>Ndinoti kwamuri, ‘Shandisai pfuma yenyika kuti muzviwanire shamwari, kuitira kuti painopera, mugozogamuchirwa mudzimba dzisingaperi.’</para>
  <para style="p">
    <verse number="10" style="v"/>“Ani naani anogona kutendeka pane zvinhu zviduku anogonawo kutendeka pane zvakawanda, uye ani naani asina kutendeka pazvinhu zviduku duku achavawo asina kutendeka pane zvakawanda. <verse number="11" style="v"/>Saka kana manga musina kutendeka paupfumi hwenyika, ndianiko achavimba nemi paupfumi hwechokwadi? <verse number="12" style="v"/>Uye kana wanga usina kutendeka pazvinhu zvomumwe, ndianiko achakupa zvinhu zvako iwe?</para>
  <para style="p">
    <verse number="13" style="v"/>“Hakuna muranda angagona kushandira vatenzi vaviri. Nokuti achavenga mumwe agoda mumwe, kana kuti achanamatira kuno mumwe uye agozvidza mumwe. Hazvigoni kuti ushandire Mwari nepfuma.”</para>
  <para style="p">
    <verse number="14" style="v"/>VaFarisi, avo vaida mari vakanzwa zvose izvi vakatuka Jesu uye vakamuseka. <verse number="15" style="v"/>Iye akati kwavari, “Imi munozviruramisira pamberi pavanhu, asi Mwari anoziva mwoyo yenyu. Zvinhu zvinokudzwa pakati pavanhu zvinonyangadza pamberi paMwari.</para>
  <para style="s1">Zvimwe Zvidzidzo</para>
  <para style="p">
    <verse number="16" style="v"/>“Murayiro navaprofita zvakaparidzwa kusvikira pana Johani. Kubvira panguva iyoyo, vhangeri roumambo hwaMwari riri kuparidzwa, uye mumwe nomumwe anozvimanikidzira kupinda mahuri. <verse number="17" style="v"/>Zviri nyore kuti denga nenyika zvipfuure pano kuti kavara kaduku koMurayiro kabviswe.</para>
  <para style="p">
    <verse number="18" style="v"/>“Ani naani anoramba mukadzi wake akawana mumwe mukadzi anoita upombwe, uye murume anowana mukadzi akarambwa anoita upombwe.</para>
  <para style="s1">Mupfumi naRazaro</para>
  <para style="p">
    <verse number="19" style="v"/>“Paiva nomumwe murume mupfumi aipfeka nguo dzepepuru nomucheka wakaisvonaka uye aigara upenyu hwakaisvonaka mazuva ose. <verse number="20" style="v"/>Pasuo rake paigara mupemhi ainzi Razaro, akanga azere namaronda <verse number="21" style="v"/>uye achipanga hake kudya zvimedu zvaiwa patafura yomupfumi. Kunyange imbwa dzaiuya dzichinanzva maronda ake.</para>
  <para style="p">
    <verse number="22" style="v"/>“Nguva yokufa kwomupemhi yakati yasvika vatumwa vakamutora vakamuendesa pachipfuva chaAbhurahama. Mupfumi akafawo akavigwa. <verse number="23" style="v"/>Ari mugehena, umo maairwadziwa, akatarisa kumusoro akaona Abhurahama ari kure, naRazaro ari pachipfuva chake. <verse number="24" style="v"/>Saka akadanidzira kwaari achiti, ‘Baba Abhurahama, ndinzwirei ngoni mugotuma Razaro kuti anyike muromo womunwe wake mumvura atonhodze rurimi rwangu, nokuti ndiri kurwadziwa kwazvo mumoto muno.’</para>
  <para style="p">
    <verse number="25" style="v"/>“Asi Abhurahama akapindura akati, ‘Mwanakomana, rangarira kuti pamazuva oupenyu hwako wakagamuchira zvinhu zvako zvakanaka, panguva iyoyo Razaro akagamuchira zvinhu zvakaipa, asi zvino ari kunyaradzwa pano, uye iwe uri kurwadziwa. <verse number="26" style="v"/>Uye pamusoro paizvozvo zvose, pano mukaha mukuru wakaiswa pakati pedu newe, kuitira kuti vanoda kubva kuno kuti vauye ikoko vakonewe, uye hakuna munhu angayambuka achibva ikoko achiuya kwatiri.’</para>
  <para style="p">
    <verse number="27" style="v"/>“Iye akapindura achiti, ‘Zvino ndinokukumbirai, baba, tumai Razaro kumba kwababa vangu, <verse number="28" style="v"/>nokuti ndina vanunʼuna vashanu. Ngaaende anovayambira, kuitira kuti naivowo varege kuuya kunzvimbo ino yokurwadziwa.’</para>
  <para style="p">
    <verse number="29" style="v"/>“Abhurahama akati, ‘Mozisi navaprofita vanavo; ngavavanzwe.’</para>
  <para style="p">
    <verse number="30" style="v"/>“Iye akati, ‘Kwete, baba Abhurahama, asi kana mumwe akabva kuna vakafa akaenda kwavari, vangatendeuka.’</para>
  <para style="p">
    <verse number="31" style="v"/>“Iye akati kwaari, ‘Kana vasinganzwi Mozisi navaprofita, havangatendi kunyange dai mumwe akamuka kubva kuvakafa.’ ”</para>
  <chapter number="17" style="c"/>
  <para style="s1">Chivi, Kutenda neZvokuita</para>
  <para style="p">
    <verse number="1" style="v"/>Jesu akati kuvadzidzi vake, “Zvinhu zvinoita kuti vanhu vatadze zvinototi zviuye, asi ane nhamo munhu uyo anouya nazvo. <verse number="2" style="v"/>Zvaiva nani kwaari kuti guyo risungirirwe pamutsipa wake agokandwa mugungwa pano kuti atadzise mumwe wavaduku ava. <verse number="3" style="v"/>Saka zvingwarirei.</para>
  <para style="p">“Kana hama yako ichitadza, itsiure, uye kana akatendeuka, umuregerere. <verse number="4" style="v"/>Kana akakutadzira kanomwe pazuva, uye akadzoka kwauri kanomwe achiti, ‘Ndatendeuka,’ muregerere.”</para>
  <para style="p">
    <verse number="5" style="v"/>Vapostori vakati kuna She, “Tiwedzereiwo kutenda kwedu!”</para>
  <para style="p">
    <verse number="6" style="v"/>Iye akati, “Kana muno kutenda kuduku duku setsanga yemasitadhi, munogona kuti kumuti womuonde uyu, ‘Dzurwa usimwe mugungwa,’ uye uchakuteererai.</para>
  <para style="p">
    <verse number="7" style="v"/>“Ngatitii mumwe wenyu anga aine muranda anorima kana kuti anofudza makwai. Angati here kumuranda paanopinda achibva kumunda, ‘Uya pano iye zvino ugare pasi udye’? <verse number="8" style="v"/>Ko, haangati here, ‘Ndigadzirire chokudya changu, uzvigadzirire iwe ugondimirira pandinenge ndichidya nokunwa; shure kwaizvozvo iwe ungazodya hako nokunwa’? <verse number="9" style="v"/>Ko, angavonga muranda nokuda kwokuti akaita zvaakaudzwa here? <verse number="10" style="v"/>Saka nemiwo, pamunenge maita zvose zvamakaudzwa kuti muite, munofanira kuti, ‘Tiri varanda vasina maturo; tangoita zvatanga tichifanira kuita.’ ”</para>
  <para style="s1">Vanhu Gumi vanoporeswa Maperembudzi</para>
  <para style="p">
    <verse number="11" style="v"/>Zvino ari munzira achienda kuJerusarema, Jesu akafamba achitevedza muganhu waiva pakati peSamaria neGarirea. <verse number="12" style="v"/>Paakanga opinda mumusha, varume gumi vaiva namaperembudzi vakasangana naye. Vakamira vari nechokure <verse number="13" style="v"/>uye vakadanidzira nenzwi guru vachiti, “Jesu, Tenzi, tinzwireiwo ngoni!”</para>
  <para style="p">
    <verse number="14" style="v"/>Akati achivaona, akati kwavari, “Endai munozviratidza kuvaprista.” Uye pavaienda, vakabva vanatswa.</para>
  <para style="p">
    <verse number="15" style="v"/>Mumwe wavo akati aona kuti akanga aporeswa, akadzoka achirumbidza Mwari nenzwi guru. <verse number="16" style="v"/>Akazviwisira patsoka dzaJesu akamuvonga. Uye akanga ari muSamaria.</para>
  <para style="p">
    <verse number="17" style="v"/>Jesu akati, “Ko, havasi vose gumi vakaporeswa here? Ko, vamwe vapfumbamwe varipi? <verse number="18" style="v"/>Kwashayikwa mumwe woga adzoka akazorumbidza Mwari kunze kwouyu mutorwa here?” <verse number="19" style="v"/>Ipapo akati kwaari, “Simuka uende; kutenda kwako kwakuporesa.”</para>
  <para style="s1">Kuuya kwoUmambo hwaMwari</para>
  <para style="p">
    <verse number="20" style="v"/>Akati abvunzwa navaFarisi kuti umambo hwaMwari hwaizosvika riini, Jesu akapindura akati, “Umambo hwaMwari hahuuyi nokunyatsocherechedza kwenyu, <verse number="21" style="v"/>uye vanhu havangati, ‘Hohuno pano’ kana kuti ‘Uho uko,’ nokuti umambo hwaMwari huri mamuri.”</para>
  <para style="p">
    <verse number="22" style="v"/>Ipapo akati kuvadzidzi vake, “Nguva iri kuuya yamuchashuva kuona rimwe ramazuva oMwanakomana woMunhu, asi hamuzorioni. <verse number="23" style="v"/>Vanhu vachati kwamuri, ‘Hoyo uko!’ kana kuti ‘Houno pano!’ Musamhanya muchivatevera. <verse number="24" style="v"/>Nokuti semheni inopenya ichivhenekera muchadenga ichibva kuno rumwe rutivi ichienda kuno rumwe rutivi, ndizvo zvichaita Mwanakomana woMunhu pazuva rake. <verse number="25" style="v"/>Asi anofanira kutanga kumbotambudzika zvikuru uye acharambwa norudzi urwu.</para>
  <para style="p">
    <verse number="26" style="v"/>“Sezvazvakanga zvakaita pamazuva aNoa, ndizvo zvazvichaitawo mumazuva oMwanakomana woMunhu. <verse number="27" style="v"/>Vanhu vaidya, vachinwa, vachiwana nokuwaniswa kusvikira zuva rakapinda Noa muareka. Ipapo mafashamu akasvika akavaparadza vose.</para>
  <para style="p">
    <verse number="28" style="v"/>“Zvakanga zvakadarowo pamazuva aRoti. Vanhu vakanga vachidya nokunwa, vachitonga nokutongesa, vachidyara nokuvaka. <verse number="29" style="v"/>Asi pazuva rakabuda Roti muSodhomu, moto nesuriferi zvakanaya, zvichibva kudenga zvikavaparadza vose.</para>
  <para style="p">
    <verse number="30" style="v"/>“Zvichaita saizvozvo pazuva iro Mwanakomana woMunhu acharatidzwa. <verse number="31" style="v"/>Pazuva iro hakuna munhu ari pamusoro pedenga remba, ane nhumbi dzake mukati memba, anofanira kuburuka kuti andodzitora. Saizvozvowo, hakuna munhu ari kumunda achadzokera chinhu chero chipi zvacho. <verse number="32" style="v"/>Rangarirai mukadzi waRoti! <verse number="33" style="v"/>Ani naani anoedza kuchengetedza upenyu hwake acharasikirwa nahwo, uye ani naani anorasikirwa noupenyu hwake achahuponesa. <verse number="34" style="v"/>Ndinoti kwamuri, pazuva iro vanhu vaviri vachange vari pamubhedha mumwe; mumwe achatorwa mumwe achisiyiwa. <verse number="35" style="v"/>Vakadzi vaviri vachange vachikuya zviyo pamwe chete; mumwe achatorwa uye mumwe achasiyiwa. <verse number="36" style="v"/>Varume vachange vari mumunda, mumwe achatorwa uye mumwe achasiyiwa.”</para>
  <para style="p">
    <verse number="37" style="v"/>Vakamubvunza vakati, “Kupiko Ishe?”</para>
  <para style="p">Akapindura akati, “Pano mutumbi, ndipo panoungana magora.”</para>
  <chapter number="18" style="c"/>
  <para style="s1">Mufananidzo weChirikadzi Yakatsungirira</para>
  <para style="p">
    <verse number="1" style="v"/>Ipapo Jesu akaudza vadzidzi vake mufananidzo wokuvaratidza kuti vaifanira kunyengetera nguva dzose vasingaori mwoyo. <verse number="2" style="v"/>Akati, “Mune rimwe guta maiva nomutongi akanga asingatyi Mwari uye asina hanya navanhu. <verse number="3" style="v"/>Uye muguta imomo maiva nechirikadzi yakaramba ichiuya kwaari nechikumbiro ichiti, ‘Ndiruramisireiwo kumuvengi wangu.’</para>
  <para style="p">
    <verse number="4" style="v"/>“Kwechinguva akamboramba. Asi pakupedzisira akati mumwoyo make, ‘Kunyange dai ndisingatyi Mwari uye ndisina hanya navanhu, <verse number="5" style="v"/>asi nokuda kwokuti chirikadzi iyi inoramba ichindinetsa, ndinofanira kuiruramisira, kuitira kuti arege kuzoramba achindinetsa nokuuya kwake!’ ”</para>
  <para style="p">
    <verse number="6" style="v"/>Zvino Ishe akati, “Inzwai zvinotaurwa nomutongi asakarurama. <verse number="7" style="v"/>Ko, zvino Mwari haangaruramisiri vasanangurwa vake, vanodanidzira kwaari masikati nousiku here? Acharamba achivadzosa here? <verse number="8" style="v"/>Ndinoti kwamuri, achaona kuti varuramisirwa, uye nokukurumidza. Kunyange zvakadaro hazvo, kana Mwanakomana woMunhu achisvika, achawana kutenda panyika here?”</para>
  <para style="s1">Mufananidzo womuFarisi noMuteresi</para>
  <para style="p">
    <verse number="9" style="v"/>Jesu akataura mufananidzo uyu, kuna vamwe vakanga vachivimba nokururama kwavo uye vaizvidza vamwe akati, <verse number="10" style="v"/>“Varume vaviri vakakwira kutemberi kundonyengetera, mumwe akanga ari muFarisi uye mumwe ari muteresi. <verse number="11" style="v"/>MuFarisi akasimuka akazvinyengeterera achiti, ‘Mwari, ndinokuvongai nokuti handina kufanana navamwe vanhu, makororo, vaiti vezvakaipa, mhombwe, kana kunyange muteresi uyu. <verse number="12" style="v"/>Ndinozvinyima zvokudya kaviri pavhiki uye ndinopa chegumi chezvose zvandinowana.’</para>
  <para style="p">
    <verse number="13" style="v"/>“Asi muteresi akamira ari nechokure, asingadi kunyange kutarira kudenga, asi akazvirova chipfuva akati, ‘Mwari, ndinzwirei tsitsi, ini mutadzi.’</para>
  <para style="p">
    <verse number="14" style="v"/>“Ndinokuudzai kuti munhu uyu, akadzokera kumba kwake aruramiswa pamberi paMwari kupinda muFarisi. Nokuti mumwe nomumwe anozvikudza achaninipiswa, uye uyo anozvininipisa achakudzwa.”</para>
  <para style="s1">Jesu navana vaduku</para>
  <para style="p">
    <verse number="15" style="v"/>Vanhu vakauyawo navacheche kuna Jesu kuti avanyengeterere. Vadzidzi vakati vachiona izvozvo, vakavatsiura. <verse number="16" style="v"/>Asi Jesu akadana vana kwaari achiti, “Regai vana vaduku vauye kwandiri, uye musavadzivisa, nokuti umambo hwaMwari ndohwavakadai. <verse number="17" style="v"/>Zvirokwazvo ndinoti kwamuri, ani naani asingagamuchiri umambo hwaMwari somwana muduku haangatongopindi mahuri.”</para>
  <para style="s1">Mutongi aiva Mupfumi</para>
  <para style="p">
    <verse number="18" style="v"/>Mumwe mutongi akamubvunza achiti, “Mudzidzisi akanaka, ndinofanira kuitei kuti ndigogara nhaka youpenyu husingaperi?”</para>
  <para style="p">
    <verse number="19" style="v"/>Jesu akapindura achiti, “Seiko uchinditi ndakanaka? Hakuna akanaka kunze kwaMwari oga. <verse number="20" style="v"/>Iwe unoziva mirayiro inoti: ‘Usaita upombwe, usauraya, usapupura nhema, kudza baba vako namai vako.’ ”</para>
  <para style="p">
    <verse number="21" style="v"/>Iye akati, “Izvi zvose ndakazvichengeta kubva paudiki hwangu.”</para>
  <para style="p">
    <verse number="22" style="v"/>Jesu akati achinzwa izvi, akati kwaari, “Uchiri kushayiwa chinhu chimwe chete. Tengesa zvose zvaunazvo ugopa varombo, ugozova nepfuma kudenga. Ipapo, ugouya unditevere.”</para>
  <para style="p">
    <verse number="23" style="v"/>Akati anzwa izvozvo, akasuwa zvikuru, nokuti akanga ari murume akapfuma zvikuru. <verse number="24" style="v"/>Jesu akatarisa kwaari akati, “Zvikukutu sei kuti mupfumi apinde muumambo hwaMwari! <verse number="25" style="v"/>Zvirokwazvo, zviri nyore kwazvo kuti ngamera ipinde napaburi retsono pano kuti mupfumi apinde muumambo hwaMwari.”</para>
  <para style="p">
    <verse number="26" style="v"/>Vaya vakazvinzwa izvozvo vakabvunza vachiti, “Ndianiko zvino angaponeswa?”</para>
  <para style="p">
    <verse number="27" style="v"/>Jesu akapindura achiti, “Zvisingagoneki kuvanhu zvinogoneka kuna Mwari.”</para>
  <para style="p">
    <verse number="28" style="v"/>Petro akati kwaari, “Takasiya zvose zvataiva nazvo kuti tikuteverei!”</para>
  <para style="p">
    <verse number="29" style="v"/>Jesu akati kwavari, “Zvirokwazvo ndinoti kwamuri, hakuna munhu akasiya musha, kana mukadzi, kana mununʼuna, kana vabereki, kana vana nokuda kwoumambo hwaMwari, <verse number="30" style="v"/>asingazogamuchiri zvakapetwa kakawanda munguva ino, uye upenyu husingaperi munguva inouya.”</para>
  <para style="s1">Jesu Anoprofita nezvoKufa Kwake</para>
  <para style="p">
    <verse number="31" style="v"/>Jesu akatsaura parutivi vane gumi navaviri akavaudza kuti, “Tiri kuenda kuJerusarema, uye zvose zvakanyorwa navaprofita pamusoro poMwanakomana woMunhu zvichazadziswa. <verse number="32" style="v"/>Achaiswa mumaoko evedzimwe ndudzi. Vachamuseka, vachamutuka, nokumupfira mate, vachamurova uye vachamuuraya. <verse number="33" style="v"/>Pazuva rechitatu achamukazve.”</para>
  <para style="p">
    <verse number="34" style="v"/>Vadzidzi hapana chavakanzwisisa pachinhu ichi. Zvairehwa zvacho zvakanga zvakavanzika kwavari, uye havana kuziva zvaakanga achitaura pamusoro pazvo.</para>
  <para style="s1">Bofu rinosvinudzwa</para>
  <para style="p">
    <verse number="35" style="v"/>Jesu akati aswedera pedyo neJeriko, mumwe murume akanga ari bofu akanga agere parutivi pomugwagwa achipemha. <verse number="36" style="v"/>Akati achinzwa vanhu vazhinji vakanga vachipfuura, akabvunza kuti chii chakanga chichiitika. <verse number="37" style="v"/>Vakamuudza kuti, “Jesu weNazareta ari kupfuura napano.”</para>
  <para style="p">
    <verse number="38" style="v"/>Iye akadanidzira achiti, “Jesu, Mwanakomana waDhavhidhi, ndinzwireiwo ngoni!”</para>
  <para style="p">
    <verse number="39" style="v"/>Vaya vakanga vachitungamira vakamutsiura vakamuudza kuti anyarare, asi iye akanyanyisa kudanidzira achiti, “Mwanakomana waDhavhidhi, ndinzwireiwo ngoni!”</para>
  <para style="p">
    <verse number="40" style="v"/>Jesu akamira ndokurayira kuti murume uyu auyiswe kwaari. Akati aswedera pedyo, Jesu akamubvunza akati, <verse number="41" style="v"/>“Unoda kuti ndikuitireiko?”</para>
  <para style="p">Iye akapindura akati, “Ishe, ndinoda kuti ndione.”</para>
  <para style="p">
    <verse number="42" style="v"/>Jesu akati kwaari, “Chiona; kutenda kwako kwakuporesa.” <verse number="43" style="v"/>Pakarepo akaona akatevera Jesu, achirumbidza Mwari. Vanhu vose vakati vachizviona, naivowo vakarumbidza Mwari.</para>
  <chapter number="19" style="c"/>
  <para style="s1">Zakeo, Muteresi</para>
  <para style="p">
    <verse number="1" style="v"/>Jesu akapinda muJeriko uye akanga achipfuura nomo. <verse number="2" style="v"/>Maiva nomurume ainzi Zakeo; akanga ari mukuru wavateresi uye akanga akapfuma kwazvo. <verse number="3" style="v"/>Akauya achida kuona Jesu kuti ndiani, asi nokuda kwokuti akanga ari munhu mupfupi, akatadza kuona nokuda kwavanhu vazhinji. <verse number="4" style="v"/>Nokudaro akamhanyira mberi akandokwira mumuti womuonde kuti amuone, sezvo Jesu akanga achienda naipapo.</para>
  <para style="p">
    <verse number="5" style="v"/>Jesu akati asvika panzvimbo iyoyo, akatarisa kumusoro ndokuti kwaari, “Zakeo, buruka nokukurumidza. Ndinofanira kunogara mumba mako nhasi.” <verse number="6" style="v"/>Saka akakurumidza kuburuka akamugamuchira nomufaro.</para>
  <para style="p">
    <verse number="7" style="v"/>Vanhu vose vakaona izvi vakatanga kugununʼuna vachiti, “Aenda kunova mueni wo‘mutadzi.’ ”</para>
  <para style="p">
    <verse number="8" style="v"/>Asi Zakeo akasimuka akamira pamberi paShe akati, “Tarirai, Ishe! Pano, uye iye zvino, ndinopa hafu yepfuma yangu kuvarombo, uye kana ndakanyengera ani zvake pachinhu chipi zvacho, ndichadzosera zvava zvina.”</para>
  <para style="p">
    <verse number="9" style="v"/>Jesu akati kwaari, “Nhasi ruponeso rwasvika mumba muno, nokuti murume uyu mwanakomanawo waAbhurahama. <verse number="10" style="v"/>Nokuti Mwanakomana woMunhu akauya kuzotsvaka nokuponesa chakarasika.”</para>
  <para style="s1">Mufananidzo weZviuru Gumi zvaMadhora</para>
  <para style="p">
    <verse number="11" style="v"/>Pavakanga vachiri kuteerera izvozvo, akaenderera mberi achivaudza mufananidzo, nokuti akanga ava pedyo neJerusarema uye vanhu vakafunga kuti umambo hwaMwari hwaizokurumidza kuonekwa pakarepo. <verse number="12" style="v"/>Akati, “Mumwe murume weimba huru, akaenda kunyika iri kure kuti andogadzwa kuti ave mambo uye agodzoka. <verse number="13" style="v"/>Saka akadana varanda vake gumi akavapa zviuru gumi zvamadhora. Akati, ‘Shandisai mari iyi kusvikira ndadzoka.’</para>
  <para style="p">
    <verse number="14" style="v"/>“Asi varanda vake vaimuvenga vakatuma nhume dzikamutevera kuti dzinoti, ‘Munhu uyu hatidi kuti ave mambo wedu.’</para>
  <para style="p">
    <verse number="15" style="v"/>“Akandogadzwa kuti ave mambo, kunyange zvakadaro, akadzoka kumusha. Ipapo akatuma shoko kuvaranda vaakanga apa mari, achida kuziva zvavakanga vawana nayo.</para>
  <para style="p">
    <verse number="16" style="v"/>“Wokutanga akasvika akati, ‘Ishe chiuru chenyu chamadhora chakabereka zvimwe zviuru gumi.’</para>
  <para style="p">
    <verse number="17" style="v"/>“Tenzi wake akati, ‘Zvakanaka, muranda wangu akanaka! Nokuti wanga wakatendeka pazvinhu zviduku duku, uchatonga pamusoro pamaguta gumi.’</para>
  <para style="p">
    <verse number="18" style="v"/>“Wechipiri akasvika akati, ‘Ishe, chiuru chenyu chamadhora chakabereka zvimwe zviuru zvishanu.’</para>
  <para style="p">
    <verse number="19" style="v"/>“Tenzi wake akapindura akati, ‘Iwe uchatonga pamusoro pamaguta mashanu.’</para>
  <para style="p">
    <verse number="20" style="v"/>“Ipapo mumwe muranda akasvika akati, ‘Ishe, hechino chiuru chenyu chamadhora; ndakachichengeta ndakachisungirira mumucheka. <verse number="21" style="v"/>Ndakanga ndichikutyai, nokuti muri munhu ane mwoyo wakaoma. Munotora zvamusina kuisapo nokukohwa zvamusina kudyara.’</para>
  <para style="p">
    <verse number="22" style="v"/>“Tenzi wake akapindura akati, ‘Ndichakutonga namashoko ako pachako, iwe muranda akaipa! Waiziva kuti ndiri munhu ane mwoyo wakaoma, ndinotora zvandisina kuisapo, nokukohwa zvandisina kudyara? <verse number="23" style="v"/>Seiko zvino usina kuisa mari yangu mubhangi, kuitira kuti pakudzoka kwangu ndizoitora yawanda?’</para>
  <para style="p">
    <verse number="24" style="v"/>“Ipapo akati kuna avo vakanga vamire pedyo, ‘Mutorerei chiuru chake chamadhora muchipe kuno uyo ane zviuru gumi.’</para>
  <para style="p">
    <verse number="25" style="v"/>“Vakati, ‘Ishe anotova nezviuru gumi zvamadhora nechakare!’</para>
  <para style="p">
    <verse number="26" style="v"/>“Iye akapindura akati, ‘Ndinoti kwamuri, mumwe nomumwe anazvo, achapiwa zvimwe, asi uyo asina, achatorerwa kunyange nechaanacho. <verse number="27" style="v"/>Asi vaya vavengi vangu vakanga vasingadi kuti ndive mambo wavo, uyai navo pano muvauraye pamberi pangu.’ ”</para>
  <para style="s1">Jesu Anogamuchirwa muJerusarema</para>
  <para style="p">
    <verse number="28" style="v"/>Shure kwokunge Jesu ataura izvi, akapfuurira mberi, akakwidza kuJerusarema. <verse number="29" style="v"/>Akati asvika kuBhetifage neBhetania paGomo reMiorivhi, akatuma vadzidzi vake vaviri achiti, <verse number="30" style="v"/>“Endai kumusha wakatarisana nemi, uye pamunongopindamo, muchawana mwana wembongoro asina kumbotasvwa nomunhu akasungirirwamo. Muisunungure mugouya nayo pano. <verse number="31" style="v"/>Kana pane munhu anokubvunzai achiti, ‘Seiko muchiisunungura?’ muvaudze kuti, ‘Ishe anoida.’ ”</para>
  <para style="p">
    <verse number="32" style="v"/>Vaya vakanga vatumwa mberi vakaenda vakandowana zvakaita sezvaakanga avaudza chaizvo. <verse number="33" style="v"/>Pavakanga vachisunungura mwana wembongoro uyu, muridzi wacho akavabvunza akati, “Seiko muchisunungura mwana wembongoro uyu?”</para>
  <para style="p">
    <verse number="34" style="v"/>Ivo vakamupindura vakati, “Ishe anoida.”</para>
  <para style="p">
    <verse number="35" style="v"/>Vakauya nayo kuna Jesu, vakaisa nguo dzavo pamusoro pomwana wembongoro ndokubva vakwidza Jesu pairi. <verse number="36" style="v"/>Paakanga achifamba, vanhu vakawaridzira nguo dzavo mumigwagwa.</para>
  <para style="p">
    <verse number="37" style="v"/>Akati asvika pedyo nenzvimbo ine nzira yaitenukira paGomo reMiorivhi, vazhinji vose vavadzidzi vakatanga kupembera vachirumbidza Mwari namanzwi makuru nokuda kwezviratidzo zvose zvavakanga vaona, vachiti:</para>
  <para style="q1">
    <verse number="38" style="v"/>“Akaropafadzwa mambo anouya muzita raShe!”</para>
  <para style="b"/>
  <para style="q1">“Rugare ngaruve kudenga, nokubwinya kumusoro-soro!”</para>
  <para style="p">
    <verse number="39" style="v"/>Vamwe vaFarisi vakanga vari pakati pavanhu vazhinji vakati kuna Jesu, “Mudzidzisi, tsiurai vadzidzi venyu!”</para>
  <para style="p">
    <verse number="40" style="v"/>Akapindura akati, “Ndinokuudzai kuti, kana vakanyarara, matombo achadanidzira.”</para>
  <para style="p">
    <verse number="41" style="v"/>Akati aswedera kuJerusarema uye achiona guta, akachema pamusoro paro <verse number="42" style="v"/>akati, “Dai iwe, kunyange iyewe, waiziva chete pazuva rino zvinhu zvaizokupa rugare, asi zvino zvakavanzwa pameso ako. <verse number="43" style="v"/>Mazuva achasvika pamusoro pako ayo vavengi vako vachakuvakira muchinjiziri vagokukomberedza uye vagokumanikidza kumativi ose. <verse number="44" style="v"/>Vachakupwanyira pasi, iwe navana vari mukati mamasvingo ako. Havazongosiyi ibwe pamusoro perimwe nokuti hauna kuziva nguva yokushanyirwa kwako naMwari.”</para>
  <para style="s1">Jesu paTemberi</para>
  <para style="p">
    <verse number="45" style="v"/>Ipapo akapinda mutemberi akatanga kudzinga vaya vakanga vachitengesa. <verse number="46" style="v"/>Akati kwavari, “Kwakanyorwa kuchinzi, ‘Imba yangu ichava yokunyengeterera’, asi mava kuiita ‘bako ramakororo.’ ”</para>
  <para style="p">
    <verse number="47" style="v"/>Aidzidzisa zuva rimwe nerimwe mutemberi. Asi vaprista vakuru navadzidzisi vomurayiro uye navatungamiri pakati pavanhu vakanga vachiedza kumuuraya. <verse number="48" style="v"/>Asi vakanga vasingawani nzira yokuita izvozvo, nokuti vanhu vose vakanga vakanamatira pamashoko ake.</para>
  <chapter number="20" style="c"/>
  <para style="s1">Vakabvunza kuti simba raJesu raibvepi</para>
  <para style="p">
    <verse number="1" style="v"/>Nerimwe ramazuva paakanga achidzidzisa vanhu mutemberi uye achiparidza vhangeri, vaprista vakuru navadzidzisi vomurayiro, pamwe chete navakuru, vakasvika kwaari. <verse number="2" style="v"/>Vakati kwaari, “Tiudzei kuti munoita zvinhu izvi nesimba ripi? Ndiani akakupai simba iri?”</para>
  <para style="p">
    <verse number="3" style="v"/>Akapindura akati, “Neniwo ndichakubvunzai mubvunzo. Ndiudzei, <verse number="4" style="v"/>‘Rubhabhatidzo rwaJohani rwakabva kudenga here kana kuti kuvanhu?’ ”</para>
  <para style="p">
    <verse number="5" style="v"/>Vakataurirana pakati pavo vakati, “Kana tikati, ‘Rwakabva kudenga,’ iye achati, ‘Seiko musina kumutenda?’ <verse number="6" style="v"/>Asi kana tikati, ‘Rwakabva kuvanhu,’ vanhu vose vachatitaka namabwe, nokuti vanotenda kuti Johani akanga ari muprofita.”</para>
  <para style="p">
    <verse number="7" style="v"/>Saka ivo vakazoti, “Hatizivi kuti rwakabvepi.”</para>
  <para style="p">
    <verse number="8" style="v"/>Jesu akati, “Neniwo handichakuudzai simba randinoita naro zvinhu izvi.”</para>
  <para style="s1">Mufananidzo waVarimi Vakaipa</para>
  <para style="p">
    <verse number="9" style="v"/>Akaenderera mberi akaudza vanhu mufananidzo uyu akati, Mumwe murume akadyara munda wake wemizambiringa, akaupa kuna vamwe varimi kwechinguva achibva aenda kure kune imwe nyika kwenguva refu. <verse number="10" style="v"/>Panguva yokukohwa, akatuma muranda kuvarimi kuti vamupe zvimwe zvezvibereko zvemizambiringa. Asi varimi vakamurova vakamuendesa asina chinhu. <verse number="11" style="v"/>Akatumazve mumwe muranda, asi naiyewo vakamurova uye vakamuitira zvinonyadzisa ndokumudzosazve asina chinhu. <verse number="12" style="v"/>Akatumazve mumwe wechitatu, uyu vakamukuvadza ndokumukanda kunze.</para>
  <para style="p">
    <verse number="13" style="v"/>“Ipapo muridzi womunda wemizambiringa akati, ‘Ndichaita seiko? Ndichatuma mwanakomana wangu, iye wandinoda; zvimwe vachamuremekedza.’</para>
  <para style="p">
    <verse number="14" style="v"/>“Asi varimi vakati vachimuona, vakataurirana pachavo vakati, ‘Uyu ndiye mudyi wenhaka. Ngatimuurayei nhaka igova yedu.’ <verse number="15" style="v"/>Saka vakamubudisa mumunda wemizambiringa ndokubva vamuuraya.</para>
  <para style="p">“Zvino muridzi womunda womuzambiringa achaitei kwavari? <verse number="16" style="v"/>Achauya agouraya varimi avo agopa vamwe varimi munda womuzambiringa.” Vanhu vakati vanzwa izvozvo, vakati, “Dai zvakadai zvikasatomboitika!”</para>
  <para style="p">
    <verse number="17" style="v"/>Jesu akavatarisisa uye akavabvunza akati, “Zvino zvakanyorwa zvinoreveiko zvinoti:</para>
  <para style="q1">“ ‘Ibwe rakarambwa navavaki</para>
  <para style="q2">ndiro razova musoro wekona’?</para>
  <para style="m">
    <verse number="18" style="v"/>Mumwe nomumwe anowira padombo iroro achavhunika-vhunika asi uyo warinowira achapwanyiwa.”</para>
  <para style="p">
    <verse number="19" style="v"/>Vadzidzisi vomurayiro navaprista vakuru vakatsvaka nzira yokumusunga pakarepo, nokuti vaiziva kuti akanga ataura mufananidzo uyu pamusoro pavo. Asi vakanga vachitya vanhu.</para>
  <para style="s1">Kuripa Mitero kuna Kesari</para>
  <para style="p">
    <verse number="20" style="v"/>Vakaramba vachimucherechedza, vakatuma vasori, vakanga vachinyepedzera kuva vakatendeka. Vakanga vane tariro yokuti vamubate iye Jesu pachinhu chaanenge ataura kuitira kuti vagomuisa kusimba noutongi hwomubati. <verse number="21" style="v"/>Saka vasori vakamubvunza vachiti, “Mudzidzisi, tinoziva kuti munotaura uye munodzidzisa zvakarurama, uye kuti hamusi mutsauri wavanhu asi munodzidzisa nzira yaMwari zviri maererano nezvokwadi. <verse number="22" style="v"/>Ko, zvakanaka here kuti tiripe mutero kuna Kesari kana kuti kwete?”</para>
  <para style="p">
    <verse number="23" style="v"/>Akaona kunyengera kwavo akati kwavari, <verse number="24" style="v"/>“Ndiratidzei dhenari. Ko, mufananidzo norunyoro zviripo ndezvani?”</para>
  <para style="p">
    <verse number="25" style="v"/>Vakapindura vakati, “NdezvaKesari.”</para>
  <para style="p">Iye akati kwavari, “Ipai Kesari zvaKesari uye mugopa Mwari zvaMwari.”</para>
  <para style="p">
    <verse number="26" style="v"/>Vakanga vasingagoni kumuteya nezvaakanga ataura ipapo pane vanhu. Vakashamiswa nokupindura kwake, vakanyarara.</para>
  <para style="s1">Kumuka kwaVakafa noKuwanana</para>
  <para style="p">
    <verse number="27" style="v"/>Vamwe vaSadhusi, vanoti hakuna kumuka kwavakafa, vakauya nomubvunzo kuna Jesu. <verse number="28" style="v"/>Vakati, “Mudzidzisi, Mozisi akatinyorera kuti kana mukoma womunhu akafa akasiya mukadzi asina vana, murume anofanira kuwana chirikadzi iyo amutsire mukoma wake vana. <verse number="29" style="v"/>Zvino pakanga pane vanakomana vanomwe. Wokutanga akawana mukadzi, akafa asina mwana. <verse number="30" style="v"/>Wechipiri akamuwana uye akafa asina mwana. <verse number="31" style="v"/>Uye wechitatu akamuwana, uye nenzira imwe cheteyo, vose vari vanomwe vakafa, vachisiya pasina vana. <verse number="32" style="v"/>Pakupedzisira, mukadzi akafawo. <verse number="33" style="v"/>Zvino mukadzi uyu achava waaniko pakumuka kwavakafa sezvo akanga ari mukadzi kwavari vose vari vanomwe?”</para>
  <para style="p">
    <verse number="34" style="v"/>Jesu akapindura akati, “Vanhu venyika ino vanowana nokuwanikwa. <verse number="35" style="v"/>Asi vaya vanoonekwa kuti vakakodzera kurarama munyika iyo nomukumuka kwavakafa, havazowani kana kuwanikwa, <verse number="36" style="v"/>uye havazofizve; nokuti vafanana navatumwa. Vana vaMwari, sezvo vari vana vokumuka kwavakafa. <verse number="37" style="v"/>Asi panhoroondo yegwenzi, kunyange naMozisi akaratidza kuti vakafa vanomutswa, nokuti anoti, Ishe ndiye ‘Mwari waAbhurahama, naMwari waIsaka, uye naMwari waJakobho.’ <verse number="38" style="v"/>Haasi Mwari wavakafa, asi wavapenyu, nokuti kwaari vose vapenyu.”</para>
  <para style="p">
    <verse number="39" style="v"/>Vamwe vadzidzisi vomurayiro vakati, “Mataura zvakanaka, mudzidzisi!” <verse number="40" style="v"/>Uye hakuna akazoda kumubvunzazve mimwe mibvunzo.</para>
  <para style="s1">Kristu Mwanakomana waani?</para>
  <para style="p">
    <verse number="41" style="v"/>Ipapo Jesu akati kwavari, “Seiko vachiti Kristu Mwanakomana waDhavhidhi? <verse number="42" style="v"/>Dhavhidhi pachake anotaura mubhuku raMapisarema achiti:</para>
  <para style="q1">“ ‘Ishe akati kuna She wangu:</para>
  <para style="q2">Gara kuruoko rwangu rworudyi</para>
  <para style="q1">
    <verse number="43" style="v"/>kusvikira ndaita vavengi vako</para>
  <para style="q2">chitsiko chetsoka dzako.’</para>
  <para style="m">
    <verse number="44" style="v"/>Dhavhidhi anomuti, ‘Ishe.’ Anogova mwanakomana wake seiko?”</para>
  <para style="p">
    <verse number="45" style="v"/>Vanhu vose vachakateerera, Jesu akati kuvadzidzi vake, <verse number="46" style="v"/>“Chenjererai vadzidzisi vomurayiro. Vanoda kufamba-famba vakapfeka nguo refu, uye vachifarira kukwaziswa pamisika, nokuva nezvigaro zvapamusoro-soro mumasinagoge uye nenzvimbo dzinokudzwa pamabiko. <verse number="47" style="v"/>Vanoparadza dzimba dzechirikadzi uye vanoita minyengetero mirefu, kuti vaonekwe. Vanhu vakadai vacharangwa zvakaomarara kwazvo.”</para>
  <chapter number="21" style="c"/>
  <para style="s1">Chipo cheChirikadzi</para>
  <para style="p">
    <verse number="1" style="v"/>Akati achitarira, Jesu akaona vapfumi vachiisa zvipo zvavo muchivigiro chepfuma chomutemberi. <verse number="2" style="v"/>Akaonawo chirikadzi murombo ichiisa tumari tuviri tuduku twendarira. <verse number="3" style="v"/>Akati kwavari, “Zvirokwazvo ndinoti kwamuri, chirikadzi iyi murombo yaisa mari zhinji kupfuura vamwe vose. <verse number="4" style="v"/>Vanhu vose ava vapa zvipo zvavo zvichibva papfuma yavo zhinji; asi uyu, nourombo hwake aisa zvose zvaanga achararama nazvo.”</para>
  <para style="s1">Zviratidzo zvaMazuva Okupedzisira</para>
  <para style="p">
    <verse number="5" style="v"/>Vamwe vadzidzi vake vakanga vachitaura pamusoro pamashongedzerwo akanga akaitwa temberi namatombo akanaka uye nezvipo zvakanga zvakumikidzwa kuna Mwari. Asi Jesu akati, <verse number="6" style="v"/>“Zvamuoona pano izvi, nguva ichasvika yokuti ibwe rimwe haringaregwi riri pamusoro perimwe; rimwe nerimwe rawo richakandwa pasi.”</para>
  <para style="p">
    <verse number="7" style="v"/>Vakamubvunza vakati, “Mudzidzisi, zvinhu izvi zvichaitika rinhiko? Uye chiratidzo chichava chipi chokuti izvozvo zvava kuzoitika?”</para>
  <para style="p">
    <verse number="8" style="v"/>Akapindura akati, “Chenjererai kuti murege kunyengerwa. Nokuti vazhinji vachauya muzita rangu, vachiti ivo, ‘Ndini iye,’ uye ‘Nguva yava pedyo.’ Musavatevera. <verse number="9" style="v"/>Kana mukanzwa zvehondo uye nokumukirana, musavhundutswa. Zvinhu izvozvi zvinofanira kutanga kuitika, asi kuguma hakuzosviki pakarepo.”</para>
  <para style="p">
    <verse number="10" style="v"/>Ipapo akati kwavari, “Rudzi ruchamukira rudzi, uye umambo huchamukira humwe umambo. <verse number="11" style="v"/>Kuchava nokudengenyeka kwenyika kukuru, nzara nehosha kunzvimbo dzakasiyana-siyana, uye zvinhu zvinotyisa nezviratidzo zvikuru zvinobva kudenga.</para>
  <para style="p">
    <verse number="12" style="v"/>“Asi izvi zvose zvisati zvaitika, vachakubatai vagokutambudzai. Vachakuisai kumasinagoge nokumatorongo uye muchamiswa pamberi pamadzimambo navabati, uye zvose nokuda kwezita rangu. <verse number="13" style="v"/>Izvi zvichaita kuti imi muve zvapupu kwavari. <verse number="14" style="v"/>Asi shingai mundangariro dzenyu, musatanga kufunganya kuti muchazvidzivirira sei. <verse number="15" style="v"/>Nokuti ndichakupai mashoko nouchenjeri zvokuti hakuna munhu pavavengi venyu achagona kuzviramba kana kuzvipikisa. <verse number="16" style="v"/>Muchapandukirwa kunyange navabereki venyu, vanunʼuna, hama neshamwari, uye vachauraya vamwe venyu. <verse number="17" style="v"/>Vanhu vose vachakuvengai nokuda kwangu. <verse number="18" style="v"/>Asi hapana bvudzi romusoro wenyu richaparara. <verse number="19" style="v"/>Nokutsungirira kwenyu, muchawana upenyu.</para>
  <para style="p">
    <verse number="20" style="v"/>“Pamunoona Jerusarema rakombwa nehondo, muchaziva kuti kuparadzwa kwaro kwava pedyo. <verse number="21" style="v"/>Ipapo vaya vari muJudhea ngavatizire kumakomo, vari muguta ngavabude, uye vari muruwa ngavarege kupinda muguta. <verse number="22" style="v"/>Nokuti iyi ndiyo nguva yokurangwa kuti zvose zvakanyorwa zvizadziswe. <verse number="23" style="v"/>Haiwa, zvichatyisa seiko mumazuva iwayo kumadzimai ane mimba navanoyamwisa! Kuchava nenhamo huru munyika nokutsamwa pamusoro porudzi urwu. <verse number="24" style="v"/>Vachaurayiwa nomunondo uye vachaitwa vasungwa kundudzi dzose. Jerusarema richatsikwa neveDzimwe Ndudzi kusvikira nguva dzeveDzimwe Ndudzi dzazadziswa.</para>
  <para style="p">
    <verse number="25" style="v"/>“Kuchava nezviratidzo pazuva, pamwedzi napanyeredzi. Panyika, ndudzi dzichatambudzika uye dzichakanganiswa nokutinhira uye namasaisai egungwa. <verse number="26" style="v"/>Vanhu vachapera simba nokutya, nokutarisira zvichawira nyika, nokuti masimba okumatenga achazungunuswa. <verse number="27" style="v"/>Panguva iyo vachaona Mwanakomana woMunhu achiuya mugore nesimba nokubwinya kukuru. <verse number="28" style="v"/>Panotanga kuitika zvinhu izvi, mumire mugosimudza misoro yenyu, nokuti dzikinuro yenyu yoswedera.”</para>
  <para style="p">
    <verse number="29" style="v"/>Akavaudza mufananidzo uyu akati, “Tarirai muti womuonde nemiti yose. <verse number="30" style="v"/>Painenge ichitungira mashizha, munogona kuona pachenyu nokuziva kuti zhizha rava pedyo. <verse number="31" style="v"/>Nokudarowo, pamunoona zvinhu izvi zvichiitika, muzive kuti umambo hwaMwari hwava pedyo.</para>
  <para style="p">
    <verse number="32" style="v"/>“Zvirokwazvo ndinoti kwamuri, rudzi urwu harungatongopfuuri kusvikira zvinhu izvi zvaitika. <verse number="33" style="v"/>Denga nenyika zvichapfuura, asi mashoko angu haangatongopfuuri.</para>
  <para style="p">
    <verse number="34" style="v"/>“Chenjerai, kuti mwoyo yenyu irege kuremedzwa nokudyisa, kudhakwa nokufunganya kwoupenyu, kuti zuva iro rirege kukuwirai seriva musina kuzvitarisira. <verse number="35" style="v"/>Nokuti richasvika pamusoro pavose vagere pamusoro penyika yose. <verse number="36" style="v"/>Garai makagadzirira, uye munyengetere kuti mugogona kupunyuka pazvose izvo zvava kuda kuitika, uye kuti mugogona kumira pamberi poMwanakomana woMunhu.”</para>
  <para style="p">
    <verse number="37" style="v"/>Zuva rimwe nerimwe Jesu aidzidzisa patemberi, uye madekwana oga oga achindopedza usiku hwose ari muGomo reMiorivhi, <verse number="38" style="v"/>uye vanhu vose vaiuya patemberi mangwanani-ngwanani kuti vazomunzwa.</para>
  <chapter number="22" style="c"/>
  <para style="s1">Judhasi anopandukira Jesu</para>
  <para style="p">
    <verse number="1" style="v"/>Zvino Mutambo weZvingwa Zvisina Mbiriso, unonzi Pasika, wakanga woswedera, <verse number="2" style="v"/>uye vaprista vakuru navadzidzisi vomurayiro vakanga vachitsvaka nzira yavangabata nayo Jesu, nokuti vakanga vachitya vanhu. <verse number="3" style="v"/>Ipapo Satani akapinda muna Judhasi, ainzi Iskarioti, mumwe wavane gumi navaviri. <verse number="4" style="v"/>Uye Judhasi akaenda kuvaprista vakuru navakuru vavarindi vetemberi akandorangana navo kuti angapandukira Jesu sei. <verse number="5" style="v"/>Vakafara uye vakatenderana kuti vaizomupa mari. <verse number="6" style="v"/>Akatenda, akatsvaka mukana wokuti aise Jesu kwavari pasina vanhu vazhinji.</para>
  <para style="s1">Chirariro Chokupedzisira</para>
  <para style="p">
    <verse number="7" style="v"/>Ipapo zuva reZvingwa Zvisina Mbiriso rakasvika, iro raifanira kubayirwa gwayana rePasika. <verse number="8" style="v"/>Jesu akatuma Petro naJohani, achiti, “Endai munotigadzirira Pasika tidye.”</para>
  <para style="p">
    <verse number="9" style="v"/>Vakati, “Munoda kuti tikugadzirirei kupiko?”</para>
  <para style="p">
    <verse number="10" style="v"/>Iye akapindura akati, “Pamunopinda muguta, muchasangana nomurume akatakura chirongo chemvura. Mumutevere iyeye kuimba yaanosvikopinda, <verse number="11" style="v"/>mugoti kumuridzi wemba, ‘Mudzidzisi ari kubvunza kuti: Imba yavaeni iripiko, umo mandingadyira Pasika navadzidzi vangu?’ <verse number="12" style="v"/>Achakuratidzai imba huru yapamusoro, yakarongedzwa zvose. Mugadzire imomo.”</para>
  <para style="p">
    <verse number="13" style="v"/>Vakaenda vakandowana zvinhu zvakangoita sezvavakanga vaudzwa naJesu. Saka vakagadzira Pasika imomo.</para>
  <para style="p">
    <verse number="14" style="v"/>Nguva yakati yasvika, Jesu navapostori vake vakagara patafura. <verse number="15" style="v"/>Uye akati kwavari, “Ndanga ndichidisa kwazvo kuti ndidye Pasika iyi nemi ndisati ndatambudzika. <verse number="16" style="v"/>Nokuti ndinoti kwamuri, handichazoidyizve kusvikira yazadzisika muumambo hwaMwari.”</para>
  <para style="p">
    <verse number="17" style="v"/>Akati atora mukombe, akavonga akati, “Torai mukombe uyu mugovane pakati penyu. <verse number="18" style="v"/>Nokuti ndinoti kwamuri, handichazonwizve chibereko chomuzambiringa kusvikira umambo hwaMwari hwasvika.”</para>
  <para style="p">
    <verse number="19" style="v"/>Uye akatora chingwa, akavonga akachimedura, uye akavapa, achiti, “Uyu ndiwo muviri wangu wakapiwa kwamuri; itai izvi muchindirangarira.”</para>
  <para style="p">
    <verse number="20" style="v"/>Saizvozvo, vakati vapedza chirariro akatora mukombe, akati, “Mukombe uyu ndiyo sungano itsva muropa rangu, rinodururirwa imi. <verse number="21" style="v"/>Asi ruoko rwaiye achandipandukira runeni patafura. <verse number="22" style="v"/>Mwanakomana woMunhu achaenda sezvazvakatemwa, asi ane nhamo munhu uyo anomupandukira.” <verse number="23" style="v"/>Vakatanga kubvunzana pakati pavo kuti angava ani pakati pavo aizoita chinhu ichi.</para>
  <para style="p">
    <verse number="24" style="v"/>Uyewo nharo dzakamuka pakati pavo dzokuti ndiani wavo aifungidzirwa kuti angava mukuru wavose. <verse number="25" style="v"/>Jesu akati kwavari, “Madzimambo evedzimwe ndudzi ane simba pamusoro pavo; uye vaya vanobata nesimba pamusoro pavo vanozviti vabatsiri. <verse number="26" style="v"/>Asi imi hamufaniri kuita saizvozvo. Asi, mukuru pakati penyu mose anofanira kuva somuduku kuna vose, uye uyo anotonga ngaaite souya anoshanda. <verse number="27" style="v"/>Nokuti ndianiko mukuru kuno mumwe, uyo agere patafura kana kuti uya anoshanda? Ko, haazi iye agere patafura here? Asi ini ndiri pakati penyu saiye anoshanda. <verse number="28" style="v"/>Imi ndimi vaya vakamira neni pamiedzo yangu. <verse number="29" style="v"/>Uye ndinokupai umambo, sababa vangu vakandipa umambo, <verse number="30" style="v"/>kuitira kuti mugodya nokunwa patafura yangu muumambo hwangu, mugogara pazvigaro zvoushe, muchitonga marudzi gumi navaviri avaIsraeri.</para>
  <para style="p">
    <verse number="31" style="v"/>“Simoni, Simoni, Satani akumbira kuti akuzungure segorosi. <verse number="32" style="v"/>Asi ndakunyengeterera, Simoni, kuti kutenda kwako kurege kupera. Uye paunenge watendeuka, usimbise hama dzako.”</para>
  <para style="p">
    <verse number="33" style="v"/>Asi iye akapindura akati, “Ishe, ndakagadzirira kuenda nemi mutorongo uye kufa nemi.”</para>
  <para style="p">
    <verse number="34" style="v"/>Jesu akapindura akati, “Petro, ndinoti kwauri, jongwe risati rarira nhasi, ucharamba iwe katatu, kuti unondiziva.”</para>
  <para style="p">
    <verse number="35" style="v"/>Ipapo Jesu akabvunza akati, “Pandakakutumai musina chikwama, hombodo kana shangu pane chinhu chamakashayiwa here?”</para>
  <para style="p">Ivo vakati, “Hapana.”</para>
  <para style="p">
    <verse number="36" style="v"/>Akati kwavari, “Asi iye zvino kana une chikwama, chitore, uyewo nehombodo; uye kana usina munondo, tengesa nguo yako ugoutenga. <verse number="37" style="v"/>Kwakanyorwa kuchinzi, ‘Akaverengwa pamwe chete navadariki’ uye ndinoti kwamuri, izvi zvinofanira kuzadziswa mandiri. Hongu, zvakanyorwa pamusoro pangu zvava kusvika pakuzadziswa.”</para>
  <para style="p">
    <verse number="38" style="v"/>Vadzidzi vakati, “Tarirai, Ishe, heyi minondo miviri.”</para>
  <para style="p">Akapindura akati, “Zvaringana.”</para>
  <para style="s1">Jesu Anonyengetera paGomo reMiorivhi</para>
  <para style="p">
    <verse number="39" style="v"/>Jesu akabuda sezvaaisiita mazuva ose akaenda kuGomo reMiorivhi, uye vadzidzi vake vakamutevera. <verse number="40" style="v"/>Akati asvika panzvimbo iyo, akati kwavari, “Nyengeterai kuti murege kupinda mukuedzwa.” <verse number="41" style="v"/>Akabva pavari akaenda mberi kwavo chinhambwe chingasvika dombo rapotserwa, akapfugama ndokunyengetera achiti, <verse number="42" style="v"/>“Baba, kana muchida, bvisai mukombe uyu pandiri; asi ngakurege kuva kuda kwangu, asi kuda kwenyu kuitwe.” <verse number="43" style="v"/>Mutumwa akabva kudenga akazviratidza kwaari uye akamusimbisa. <verse number="44" style="v"/>Uye ari pakutambudzika, akanyengetera zvikuru, uye ziya rake rakanga rakaita samadonhwe eropa anodonhera pasi.</para>
  <para style="p">
    <verse number="45" style="v"/>Akati achisimuka kubva pakunyengetera, akadzokera kuvadzidzi, akasvikovawana vavata, vaneteswa nokusuwa. <verse number="46" style="v"/>Akasvikovabvunza achiti, “Seiko mavata? Mukai munyengetere kuti murege kuwira mukuedzwa.”</para>
  <para style="s1">Kusungwa kwaJesu</para>
  <para style="p">
    <verse number="47" style="v"/>Achiri kutaura, vanhu vazhinji vakasvika, uye uya ainzi Judhasi, mumwe wavane Gumi naVaviri, akanga achivatungamirira. Akaswedera kuna Jesu kuti amutsvode, <verse number="48" style="v"/>asi Jesu akamubvunza akati, “Judhasi, uri kupandukira Mwanakomana woMunhu nokutsvoda here?”</para>
  <para style="p">
    <verse number="49" style="v"/>Vateveri vaJesu vakati vaona zvakanga zvoda kuitika vakati, “Ishe, tivabaye neminondo yedu here?” <verse number="50" style="v"/>Uye mumwe wavo akatema muranda womuprista mukuru, akagura nzeve yake yokurudyi.</para>
  <para style="p">
    <verse number="51" style="v"/>Asi Jesu akapindura achiti, “Zvaringana!” Uye akabata nzeve yomurume uya akamuporesa.</para>
  <para style="p">
    <verse number="52" style="v"/>Ipapo Jesu akati kuvaprista vakuru navabati vaichengeta temberi, navakuru vakanga vamuvinga, “Ko, ini ndiri mupanduki mukuru here, zvamauya neminondo netsvimbo? <verse number="53" style="v"/>Mazuva ose ndakanga ndinemi mutemberi, uye hamuna kundibata. Asi ino ndiyo nguva yenyu, yokutonga kwerima.”</para>
  <para style="s1">Petro anoramba Jesu</para>
  <para style="p">
    <verse number="54" style="v"/>Ipapo vakamubata, vakaenda naye vakandomuisa mumba momuprista mukuru. Petro akamutevera ari nechokure. <verse number="55" style="v"/>Asi vakati vabatidza moto pakati poruvazhe uye vagara pasi pamwe chete, Petro akagara pakati pavo. <verse number="56" style="v"/>Musikana akanga ari mushandi akamuona agerepo muchiedza chomoto. Akamunanʼanidza akati, “Murume uyu aivawo naJesu.”</para>
  <para style="p">
    <verse number="57" style="v"/>Asi iye akaramba izvozvo akati, “Iwe mukadzi, handimuzivi ini.”</para>
  <para style="p">
    <verse number="58" style="v"/>Kwapera chinguvana, mumwezve akamuona akati, “Newewo uri mumwe wavo.”</para>
  <para style="p">Petro akapindura akati, “Iwe murume, handizi!”</para>
  <para style="p">
    <verse number="59" style="v"/>Shure kweawa imwe chete mumwezve akauya akati, “Zvirokwazvo munhu uyu akanga anaye, nokuti muGarirea.”</para>
  <para style="p">
    <verse number="60" style="v"/>Petro akapindura akati, “Iwe murume, handitombozivi zvauri kutaura nezvazvo!” Achiri kutaura, jongwe rakabva rarira. <verse number="61" style="v"/>Ishe akatendeuka akatarisa akanyatsonanga Petro. Ipapo Petro akarangarira shoko rakanga rataurwa kwaari naShe rokuti, “Nhasi jongwe risati rarira, uchandiramba katatu.” <verse number="62" style="v"/>Ipapo akabuda kunze akandochema zvikuru.</para>
  <para style="s1">Varindi vanoseka Jesu</para>
  <para style="p">
    <verse number="63" style="v"/>Varume vakanga vachirinda Jesu vakatanga kumuseka uye vakamurova. <verse number="64" style="v"/>Vakamusunga kumeso vakati, “Profita! Ndiani akurova?” <verse number="65" style="v"/>uye vakataura zvimwe zvinhu zvizhinji kwaari vachimutuka.</para>
  <para style="s1">Jesu pamberi paPirato naHerodhi</para>
  <para style="p">
    <verse number="66" style="v"/>Kuzoti kwaedza, dare ravakuru vavanhu, vose vaprista vakuru navadzidzisi vomurayiro, vakasangana pamwe chete, Jesu akamiswa pamberi pavo. <verse number="67" style="v"/>Vakati, “Kana uri Kristu, tiudze.”</para>
  <para style="p">Jesu akapindura akati, “Kana ndikakuudzai, hamunganditendi, <verse number="68" style="v"/>uye kana ndikakubvunzai, hamungandipinduri. <verse number="69" style="v"/>Asi kubva zvino, Mwanakomana woMunhu achagara kuruoko rworudyi rwaMwari ane simba.”</para>
  <para style="p">
    <verse number="70" style="v"/>Vose vakabvunza vachiti, “Ko, zvino iwe ndiwe Mwanakomana waMwari here?”</para>
  <para style="p">Iye akapindura akati, “Mareva zvakanaka, zvamati ndini iye.”</para>
  <para style="p">
    <verse number="71" style="v"/>Ipapo vakati, “Tichadazve humwe uchapupu here? Tazvinzwa zvabva mumuromo make.”</para>
  <chapter number="23" style="c"/>
  <para style="p">
    <verse number="1" style="v"/>Ipapo ungano yose yakasimuka ikaenda naye kuna Pirato. <verse number="2" style="v"/>Uye vakatanga kumupomera mhosva, vachiti, “Takawana murume uyu achitsausa rudzi rwedu. Haabvumirani nokuripa mutero kuna Kesari uye anozviti ndiye Kristu, mambo.”</para>
  <para style="p">
    <verse number="3" style="v"/>Saka Pirato akabvunza Jesu achiti, “Ndiwe mambo wavaJudha here?”</para>
  <para style="p">Jesu akapindura akati, “Hongu, ndizvo zvamareva.”</para>
  <para style="p">
    <verse number="4" style="v"/>Ipapo Pirato akati kuvaprista vakuru navanhu vazhinji, “Handiwani hwaro hwemhosva inopomerwa murume uyu.”</para>
  <para style="p">
    <verse number="5" style="v"/>Asi ivo vakaramba vachiti, “Anomutsa vanhu nedzidziso yake muJudhea rose. Akatanga kuGarirea uye atosvika kwose kuno uku.”</para>
  <para style="p">
    <verse number="6" style="v"/>Anzwa izvi, Pirato akabvunza kuti murume uyu akanga ari muGarirea here. <verse number="7" style="v"/>Akati anzwa kuti Jesu akanga ari pasi poutongi hwaHerodhi, akabva amutumira kuna Herodhi, uyo aivawo muJerusarema panguva iyoyo.</para>
  <para style="p">
    <verse number="8" style="v"/>Herodhi akati achiona Jesu, akafara zvikuru, nokuti akanga achishuva kumuona kwenguva refu. Kubva pane zvaakanga ambonzwa nezvake, ainge achitarisira kuti amuone achiita zvishamiso. <verse number="9" style="v"/>Akamubvunza mibvunzo mizhinji, asi Jesu haana kumupindura. <verse number="10" style="v"/>Vaprista vakuru navadzidzisi vomurayiro vakanga vamire ipapo, vachinyanya kumupomera mhosva. <verse number="11" style="v"/>Ipapo Herodhi navarwi vake vakamuzvidza uye vakamuseka. Vakamupfekedza nguo youmambo, vakamudzosera kuna Pirato. <verse number="12" style="v"/>Musi uyo, Herodhi naPirato vakava shamwari, kare kwavo, vakanga vachimbovengana.</para>
  <para style="p">
    <verse number="13" style="v"/>Pirato akaunganidza vaprista vakuru, vatongi, navanhu, <verse number="14" style="v"/>akati kwavari, “Mauyisa munhu uyu kwandiri somunhu anomutsa vanhu kuti vamukire hurumende. Ndanyatsomuongorora pamberi penyu uye ndashaya hwaro hwemhosva yamunomupomera. <verse number="15" style="v"/>Kunyange naHerodhi, nokuti amudzosa kwatiri; sezvamunoona, haana kuita chinhu chingafanira kutongerwa rufu. <verse number="16" style="v"/>Naizvozvo, ndichamurova ndigomuregedza.” <verse number="17" style="v"/>(Nokuti aifanira kuvasunungurira mumwe munhu pamutambo.)</para>
  <para style="p">
    <verse number="18" style="v"/>Vose pamwe chete vakadanidzira vachiti, “Murume uyu ngaafe! Tisunungurirei Bharabhasi!” <verse number="19" style="v"/>(Bharabhasi akanga aiswa mujeri nokuda kwebope raakanga amutsa muguta, uye nemhaka yokuuraya.)</para>
  <para style="p">
    <verse number="20" style="v"/>Sezvaakanga achida kusunungura Jesu, Pirato akataurazve navo. <verse number="21" style="v"/>Asi ivo vakaramba vachidanidzira vachiti, “Murovererei! Murovererei!”</para>
  <para style="p">
    <verse number="22" style="v"/>Akati kwavari kechitatu, “Sei? Murume uyu atadzeiko? Handina kuwana mhosva paari yokuti atongerwe rufu. Naizvozvo, ndichaita kuti arohwe ndigomusunungura.”</para>
  <para style="p">
    <verse number="23" style="v"/>Asi vakaramba vachidanidzira nenzwi guru vachiti aifanira kurovererwa pamuchinjikwa, uye kudanidzira kwavo kukakunda. <verse number="24" style="v"/>Saka Pirato akatonga kuti zvavakakumbira zviitwe. <verse number="25" style="v"/>Akasunungura murume akanga aiswa mujeri nokuda kwebope uye nokuuraya, uyo wavakanga vakumbira, ndokubva avapa Jesu kuti vaite zvavanoda naye.</para>
  <para style="s1">Kurovererwa kwaJesu</para>
  <para style="p">
    <verse number="26" style="v"/>Vakati voenda naye, vakabata murume ainzi Simoni weKurini, uyo akanga achibva muruwa, vakamutakudza muchinjikwa ari mushure maJesu. <verse number="27" style="v"/>Vanhu vazhinji zhinji vakamutevera, pamwe chete navakadzi vakanga vachichema uye vachiungudza. <verse number="28" style="v"/>Jesu akatendeuka akati kwavari, “Vanasikana veJerusarema, musandichema ini; zvichemei imi navana venyu. <verse number="29" style="v"/>Nokuti nguva ichasvika iyo yamuchati, ‘Vakaropafadzwa vakadzi vasingabereki, izvo zvizvaro zvisina kumbobereka, namazamu asina kumboyamwisa!’ <verse number="30" style="v"/>Ipapo</para>
  <para style="q1">“vachati kumakomo, ‘Wirai pamusoro pedu!’</para>
  <para style="q2">nokuzvikomo, ‘Tifukidzei!’</para>
  <para style="m">
    <verse number="31" style="v"/>Nokuti kana vanhu vachiita zvinhu izvi pamuti munyoro, chiiko chichaitika kune wakaoma?”</para>
  <para style="p">
    <verse number="32" style="v"/>Vamwezve varume vaviri, vose vakanga vari mbavha, vakatorwawo pamwe chete naye kuti vandourayiwa. <verse number="33" style="v"/>Vakati vasvika panzvimbo yainzi Dehenya, vakamuroverera ipapo, pamwe chete nembavha, mumwe kurudyi rwake, mumwe kuruboshwe rwake. <verse number="34" style="v"/>Jesu akati, “Baba, varegererei, nokuti havazivi zvavari kuita.” Vakagovana nguo dzake vachikanda mijenya.</para>
  <para style="p">
    <verse number="35" style="v"/>Vanhu vakamira vakatarira, uye kunyange vatongi vakamuseka. Vakati, “Akaponesa vamwe; ngaazviponese iye pachake kana ari Kristu waMwari, iye Musanangurwa.”</para>
  <para style="p">
    <verse number="36" style="v"/>Varwi vakasvikawo vakamuseka. Vakamupa waini yevhiniga <verse number="37" style="v"/>vakati, “Kana uri mambo wavaJudha, chizviponesa.”</para>
  <para style="p">
    <verse number="38" style="v"/>Pamusoro pake pakanga pane chiziviso chakanga chakanyorwa kuti: <char style="sc">uyu ndiye mambo wavajudha</char>.</para>
  <para style="p">
    <verse number="39" style="v"/>Mumwe wembavha dzakanga dzakarembera pamwe chete naye akamutuka achiti, “Ko, ndiwe Kristu here? Zviponese ugoponesa nesuwo!”</para>
  <para style="p">
    <verse number="40" style="v"/>Asi imwe mbavha yakamutsiura ikati, “Hautyi Mwari here iwe, sezvo uri pakutongwa kumwe cheteko? <verse number="41" style="v"/>Isu tiri kutongwa zvakarurama, nokuti tiri kupiwa zvakafanira mabasa edu. Asi munhu uyu haana chakaipa chaakaita.”</para>
  <para style="p">
    <verse number="42" style="v"/>Ipapo akati, “Jesu, mundirangarirewo pamunenge masvika muumambo hwenyu.”</para>
  <para style="p">
    <verse number="43" style="v"/>Jesu akamupindura akati, “Zvirokwazvo ndinoti kwauri, nhasi uchava neni muparadhiso.”</para>
  <para style="s1">Kufa kwaJesu</para>
  <para style="p">
    <verse number="44" style="v"/>Zvino yakanga yava nguva inenge yechitanhatu, rima rikava pamusoro penyika yose kusvikira panguva yepfumbamwe, <verse number="45" style="v"/>nokuti zuva rakamira kuvhenekera. Uye chidzitiro chetemberi chakabvarurwa napakati. <verse number="46" style="v"/>Jesu akadanidzira nenzwi guru achiti, “Baba, ndinoisa mweya wangu mumaoko enyu.” Akati ataura izvi, akabudisa mweya wake.</para>
  <para style="p">
    <verse number="47" style="v"/>Mukuru wezana, akati achiona zvakanga zvaitika, akarumbidza Mwari achiti, “Zvirokwazvo uyu anga ari munhu akarurama.” <verse number="48" style="v"/>Vanhu vose vakanga vakaungana kuzopupura chiitiko ichi, vakaona zvakanga zvaitika, vakazvirova zvipfuva zvavo uye vakaenda. <verse number="49" style="v"/>Asi vakanga vachimuziva, pamwe chete navakadzi vakanga vamutevera vachibva kuGarirea, vakamira nechokure, vakatarisa zvinhu zvose izvi.</para>
  <para style="s1">Kuvigwa kwaJesu</para>
  <para style="p">
    <verse number="50" style="v"/>Zvino kwakanga kuno mumwe murume ainzi Josefa, nhengo yedare ramakurukota, munhu akanga akanaka uye akarurama, <verse number="51" style="v"/>uyo akanga asina kubvumirana navo pakuronga kwavo uye nokuita kwavo. Aibva kuguta ravaJudha reArimatea uye akanga akamirira umambo hwaMwari. <verse number="52" style="v"/>Asvika kuna Pirato, akakumbira mutumbi waJesu. <verse number="53" style="v"/>Ipapo akauburutsa, akauputira nomucheka akauisa muguva rakanga racherwa paruware, rakanga risina kumbovigwa munhu. <verse number="54" style="v"/>Rakanga riri zuva rokugadzirira, uye Sabata rakanga rava kuda kutanga.</para>
  <para style="p">
    <verse number="55" style="v"/>Vakadzi vaya vakanga vauya naJesu vachibva kuGarirea vakatevera Josefa vakaona guva uye kuti mutumbi wake wakanga waradzikwa sei mariri. <verse number="56" style="v"/>Ipapo vakaenda kumba vakandogadzira zvinonhuhwira namafuta anonhuhwira. Asi vakazorora nomusi weSabata vachiteerera murayiro.</para>
  <chapter number="24" style="c"/>
  <para style="s1">Kumuka kwaJesu</para>
  <para style="p">
    <verse number="1" style="v"/>Nomusi wokutanga wevhiki, mambakwedza, vakadzi vaya vakatora zvinonhuhwira zvavakanga vagadzira vakaenda kuguva. <verse number="2" style="v"/>Vakawana ibwe rakungurutswa kubva paguva, <verse number="3" style="v"/>asi vakati vapinda, vakashayiwa mutumbi waIshe Jesu. <verse number="4" style="v"/>Pavakanga vachiri kushamisika nazvo, pakarepo varume vaviri vakanga vakapfeka nguo chena dzaipenya semheni vakamira parutivi pavo. <verse number="5" style="v"/>Mukutya kwavo, vakadzi vaya vakakotamisa pasi zviso zvavo, asi varume ava vakati kwavari, “Seiko muchitsvaka mupenyu pakati pavakafa? <verse number="6" style="v"/>Haapo pano; amuka! Rangarirai zvaakakuudzai, paakanga achinemi muGarirea kuti: <verse number="7" style="v"/>‘Mwanakomana woMunhu anofanira kuiswa mumaoko avatadzi, arovererwe pamuchinjikwa agomukazve pazuva rechitatu.’ ” <verse number="8" style="v"/>Ipapo vakarangarira mashoko ake.</para>
  <para style="p">
    <verse number="9" style="v"/>Vakati vadzoka kubva kuguva, vakataurira vane gumi nomumwe zvinhu zvose izvi, uye nokuna vamwe vose. <verse number="10" style="v"/>VanaMaria Magadharena, naJohana, Maria mai vaJakobho, uye navamwe vavaiva navo ndivo vakandoudza vapostori izvozvo. <verse number="11" style="v"/>Asi havana kutenda vakadzi ava, nokuti mashoko avo ainge upenzi kwavari. <verse number="12" style="v"/>Zvisinei hazvo, Petro, akasimuka, akamhanyira kuguva. Akakotama, akaona micheka iri yoga, ndokubva adzokera kumba, achishamisika mumwoyo make nezvakanga zvaitika.</para>
  <para style="s1">Jesu Anosangana naVadzidzi muNzira inoenda kuEmausi</para>
  <para style="p">
    <verse number="13" style="v"/>Zvino musi mumwe chete iwoyo, varume vaviri vakanga vachienda kumusha wainzi Emausi, makiromita anenge gumi nerimwe chete kubva kuJerusarema. <verse number="14" style="v"/>Vakanga vachitaurirana pamusoro pezvinhu zvose zvakanga zvaitika. <verse number="15" style="v"/>Vachiri kutaura nokukurukurirana pamusoro pezvinhu izvi, Jesu pachake akabva asvika uye akafamba navo; <verse number="16" style="v"/>asi meso avo akabatwa zvokuti havana kumuziva.</para>
  <para style="p">
    <verse number="17" style="v"/>Akavabvunza akati, “Muri kukurukurirana pamusoro peiko, zvamuri kufamba kudai?”</para>
  <para style="p">Vakamira vakanyarara, zviso zvavo zvakasuwa. <verse number="18" style="v"/>Mumwe wavo ainzi Kiropasi, akati kwaari, “Ndiwe woga mushanyi muJerusarema asingazivi zvinhu zvakaitikamo mumazuva ano aya here?”</para>
  <para style="p">
    <verse number="19" style="v"/>Jesu akati, “Zveiko?”</para>
  <para style="p">Vakapindura vachiti, “ZvaJesu weNazareta. Aiva muprofita, aiva nesimba mushoko napamabasa pamberi paMwari uye nokuvanhu vose. <verse number="20" style="v"/>Vaprista vakuru navatongi vedu vakamuendesa kuti andotongerwa rufu, saka vakamuroverera pamuchinjikwa; <verse number="21" style="v"/>asi isu takanga tichitarisira kuti ndiye akanga achizodzikinura vaIsraeri. Pamusoro paizvozvo, ratova zuva rechitatu kubvira pazvakaitika. <verse number="22" style="v"/>Uyezve vamwe vakadzi vokwedu vatishamisa. Vaenda kuguva nhasi mambakwedza <verse number="23" style="v"/>asi havana kuwana mutumbi wake urimo. Vauya vakatiudza kuti vaona chiratidzo chavatumwa, avo vati iye mupenyu. <verse number="24" style="v"/>Ipapo dzimwe shamwari dzedu dzaenda kuguva dzikawana zviri izvo chaizvo zvanga zvataurwa navakadzi vaya, asi iye havana kumuona.”</para>
  <para style="p">
    <verse number="25" style="v"/>Iye akati kwavari, “Haiwa imi vokusanzwisisa, uye vane mwoyo inononoka kutenda zvose zvakarehwa navaprofita! <verse number="26" style="v"/>Ko, Kristu akanga asingafaniri kutambudzika pazvinhu izvi agozopinda mukubwinya kwake here?” <verse number="27" style="v"/>Ipapo akatanga naMozisi navaprofita vose, akavatsanangurira zvakanyorwa pamusoro pake mumagwaro.</para>
  <para style="p">
    <verse number="28" style="v"/>Kuzoti vava kusvika mumusha mavakanga vachienda, Jesu akaita sokunge oda kupfuurira. <verse number="29" style="v"/>Asi vakamugombedzera zvikuru vachiti, “Garai nesu, nokuti kwava kudoka; zuva rava kuvira.” Saka akapinda kuti andogara navo.</para>
  <para style="p">
    <verse number="30" style="v"/>Akati agara navo patafura, akatora chingwa, akavonga, akachimedura akatanga kuvapa. <verse number="31" style="v"/>Ipapo meso avo akasvinudzwa vakamuziva, akabva anyangarika pamberi pavo. <verse number="32" style="v"/>Vakabvunzana vachiti, “Ko, mwoyo yedu yanga isingapisi neiko mukati medu zvaanga achitaura nesu mumugwagwa uye achitizarurira magwaro?”</para>
  <para style="p">
    <verse number="33" style="v"/>Vakasimuka panguva iyoyo vakadzokera kuJerusarema. Ikoko, vakandowana vane Gumi noMumwe navamwe vavaiva navo, vakaungana pamwe chete <verse number="34" style="v"/>vachiti, “Ichokwadi! Ishe amuka uye azviratidza kuna Simoni.” <verse number="35" style="v"/>Ipapo vaviri ava vakataura zvakanga zvaitika munzira, uye kuti vakaziva sei Jesu paakamedura chingwa.</para>
  <para style="s1">Jesu Anozviratidza kuVadzidzi</para>
  <para style="p">
    <verse number="36" style="v"/>Pavakanga vachiri kutaura pamusoro pazvo, Jesu pachake akasvikomira pakati pavo akati, “Rugare ngaruve nemi.”</para>
  <para style="p">
    <verse number="37" style="v"/>Vakavhunduka uye vakatya, vachifunga kuti vaona mweya. <verse number="38" style="v"/>Iye akati kwavari, “Munotambudzika neiko, uye seiko kukahadzika kuchimuka mupfungwa dzenyu? <verse number="39" style="v"/>Tarisai maoko angu netsoka dzangu. Ndini iye! Ndibatei muone; mweya hauna nyama namapfupa, sezvamunoona ndinazvo ini.”</para>
  <para style="p">
    <verse number="40" style="v"/>Akati areva izvi, akavaratidza maoko ake netsoka dzake. <verse number="41" style="v"/>Uye pavakanga vachigere kutenda nokuda kwomufaro uye vachishamiswa, akavabvunza akati, “Mune chokudya here pano?” <verse number="42" style="v"/>Vakamupa chimedu chehove yakagochwa, <verse number="43" style="v"/>uye akachitora akachidya pamberi pavo.</para>
  <para style="p">
    <verse number="44" style="v"/>Akati kwavari, “Izvi ndizvo zvandaikuudzai ndichinemi kuti: Zvinhu zvose zvakanyorwa pamusoro pangu muMurayiro waMozisi, naVaprofita nomuMapisarema zvinofanira kuzadziswa.”</para>
  <para style="p">
    <verse number="45" style="v"/>Ipapo akazarura ndangariro dzavo kuti vanzwisise Magwaro. <verse number="46" style="v"/>Akati kwavari, “Izvi ndizvo zvakanyorwa kuti: Kristu achatambudzika agomuka kubva kuvakafa pazuva rechitatu, <verse number="47" style="v"/>uye kuti kutendeuka nokuregererwa kwezvivi kuchaparidzirwa kumarudzi ose muzita rake, kutanga paJerusarema. <verse number="48" style="v"/>Imi muri zvapupu zvezvinhu izvi. <verse number="49" style="v"/>Ndichakutumirai chipikirwa chakavimbiswa naBaba; asi imi garai muguta kusvikira mafukidzwa nesimba rinobva kumusoro.”</para>
  <para style="s1">Kukwidzwa kwaJesu kudenga</para>
  <para style="p">
    <verse number="50" style="v"/>Akati avatungamirira kunze kweguta pedyo neBhetania, akatambanudza maoko ake akavaropafadza. <verse number="51" style="v"/>Achiri kuvaropafadza, akabva pavari akatorwa akakwidzwa kudenga. <verse number="52" style="v"/>Ipapo vakamunamata ndokubva vadzokera kuJerusarema nomufaro mukuru. <verse number="53" style="v"/>Uye vakaramba vari mutemberi, vachirumbidza Mwari nguva dzose.</para>
</usx>
