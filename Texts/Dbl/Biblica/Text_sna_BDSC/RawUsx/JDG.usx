<?xml version="1.0" encoding="UTF-8"?>
<usx version="2.6">
  <book code="JDG" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">Vatongi</para>
  <para style="toc1">Vatongi</para>
  <para style="toc2">Vatongi</para>
  <para style="toc3">Vato</para>
  <para style="mt1">VATONGI</para>
  <chapter number="1" style="c"/>
  <para style="s1">VaIsraeri vanorwa navaKenani vakasara</para>
  <para style="p">
    <verse number="1" style="v"/>Mushure mokufa kwaJoshua, vaIsraeri vakabvunza Jehovha vakati, “Ndiani pakati pedu achatanga kukwidza kundorwa navaKenani?”</para>
  <para style="p">
    <verse number="2" style="v"/>Jehovha akapindura akati, “Judha ngaaende; ndapa nyika mumaoko ake.”</para>
  <para style="p">
    <verse number="3" style="v"/>Ipapo varume veJudha vakati kuvaSimeoni hama dzavo, “Ngatiendei tose kunyika yatakagoverwa, kuti tindorwa navaKenani. Nesuwo tichaenda nemi kumugove wenyu.” Saka vaSimeoni vakaenda navo.</para>
  <para style="p">
    <verse number="4" style="v"/>Judha paakarwisa, Jehovha akaisa vaKenani navaPerizi mumaoko avo uye vakauraya varume zviuru gumi paBhezeki. <verse number="5" style="v"/>Ipapo ndipo pavakawana Adhoni Bhezeki vakarwa naye. <verse number="6" style="v"/>Adhoni Bhezeki akatiza, asi vakamudzinganisa vakamubata, vakagura zvigunwe zvake zvikuru zvomumaoko nezvigunwe zvake zvikuru zvomumakumbo.</para>
  <para style="p">
    <verse number="7" style="v"/>Ipapo Adhoni Bhezeki akati, “Madzimambo makumi manomwe, vagurwa zvigunwe zvikuru zvomumaoko nezvigunwe zvikuru zvokumakumbo, vakanonga zvimedu zvezvokudya pasi petafura yangu. Zvino Mwari anditsiva pane zvandakaita kwavari.” Vakaenda naye kuJerusarema akandofira ikoko.</para>
  <para style="p">
    <verse number="8" style="v"/>Varume veJudha vakarwisawo Jerusarema vakaritora. Vakakunda guta nomunondo uye vakaripisa.</para>
  <para style="p">
    <verse number="9" style="v"/>Shure kwaizvozvo, varume veJudha vakaburuka vakandorwa navaKenani vaigara munyika yezvikomo, kuNegevhi uye nomujinga mezvikomo zvokumavirira. <verse number="10" style="v"/>Vakaenda vakandorwa navaKenani vaigara muHebhuroni (rainzi Kiriati Abha kare) vakakunda Sheshai, Ahimani neTarimai.</para>
  <para style="p">
    <verse number="11" style="v"/>Vachibva ipapo, vakaenda vakandorwa navanhu vaigara muDhebhiri (rainzi Kiriati Seferi kare.) <verse number="12" style="v"/>Uye Karebhu akati, “Ndichapa mwanasikana wangu Akisa kuti ave mukadzi kumurume acharwisa uye achatapa Kiriati Seferi.” <verse number="13" style="v"/>Otinieri mwanakomana waKenazi, mununʼuna waKarebhu, akarikunda, saka Karebhu akapa mwanasikana wake Akisa kuti awanikwe naye.</para>
  <para style="p">
    <verse number="14" style="v"/>Rimwe zuva akati achisvika kuna Otinieri, akamukurudzira kuti akumbire munda kuna baba vake. Akati aburuka pambongoro yake, Karebhu akamubvunza akati, “Ndingakuitireiko?”</para>
  <para style="p">
    <verse number="15" style="v"/>Iye akapindura akati, “Ndiitirei zvakanaka. Sezvo makandipa nyika kuNegevhi, ndipeiwo matsime emvura.” Ipapo Karebhu akamupa matsime okumusoro neezasi.</para>
  <para style="p">
    <verse number="16" style="v"/>Zvizvarwa zvatezvara vaMozisi, vaKeni, vakakwidza vachibva kuGuta reMichindwe vaine varume veJudha kuti vandogara pakati pavanhu vokuGwenga reJudha riri kuNegevhi pedyo neAradhi.</para>
  <para style="p">
    <verse number="17" style="v"/>Ipapo varume veJudha vakaenda navaSimeoni hama dzavo vakandorwisa vaKenani vaigara muZefati, uye vakaparadza guta iri zvachose. Naizvozvo rakatumidzwa kuti Horima. <verse number="18" style="v"/>Varume veJudha vakakundazve Gaza, Ashikeroni neEkironi, guta rimwe nerimwe nenyika yaro.</para>
  <para style="p">
    <verse number="19" style="v"/>Jehovha akanga ana vanhu veJudha. Vakatora nyika yezvikomo kuti ive yavo, asi havana kugona kudzinga vanhu vaibva mumapani, nokuti vakanga vane ngoro dzesimbi. <verse number="20" style="v"/>Sokuvimbisa kwaMozisi, Hebhuroni yakapiwa kuna Karebhu, uyo akabudisa mairi vanakomana vatatu vaAnaki. <verse number="21" style="v"/>Kunyange zvakadaro, vaBhenjamini vakatadza kudzinga vaJebhusi, vaigara muJerusarema; kusvikira nhasi vaJebhusi vageremo navaBhenjamini.</para>
  <para style="p">
    <verse number="22" style="v"/>Zvino veimba yaJosefa vakarwisa Bheteri, uye Jehovha aiva navo. <verse number="23" style="v"/>Vakati vatuma vanhu kundosora Bheteri (rainzi Ruzi kare), <verse number="24" style="v"/>Vasori vakaona murume achibuda muguta vakati kwaari, “Tiratidze kuti tingapinda sei muguta tigokuitira zvakanaka.” <verse number="25" style="v"/>Saka akavaratidza, uye vakakunda guta nomunondo asi vakaponesa murume uya nemhuri yake. <verse number="26" style="v"/>Ipapo akaenda kunyika yavaHiti, kwaakandovaka guta akaritumidza kuti Ruzi, rinova ndiro zita raro nanhasi.</para>
  <para style="p">
    <verse number="27" style="v"/>Asi Manase haana kudzinga vanhu veBheti Shani kana veTanaki kana veDhori kana veIbhireami kana veMegidho uye nenzvimbo dzavo dzokugara dzakapoteredza, nokuti vaKenani vakanga vazvipira kuti vagare munyika iyoyo. <verse number="28" style="v"/>VaIsraeri vakati vasimba vakamanikidza vaKenani kuti vashande basa rechibharo asi havana kumbovadzinga zvachose. <verse number="29" style="v"/>Uye Efuremu haana kudzingawo vaKenani vaigara muGeeri, asi vaKenani vakaramba vagere pakati pavo. <verse number="30" style="v"/>NaZebhuruniwo haana kudzinga vaKenani vaigara muKitironi kana muNaharori, avo vakaramba vagere pakati pavo; asi vakaita kuti vaite basa rechibharo. <verse number="31" style="v"/>Uye Asheri haanawo kudzinga vaya vaigara muAko kana veSidhoni kana Ahirabhi kana Akizibhi kana Heribha kana Afeki kana Rehobhi, <verse number="32" style="v"/>uye nokuda kwaizvozvo vanhu veAsheri vakagara pakati pavaKenani avo vaigara munyika. <verse number="33" style="v"/>Nafutari haana kudzinga avo vaigara muBheti Shemeshi kana muBheti Anati; asi vaNafutari vakagarawo pakati pavaKenani vaigara munyika, uye vaya vaigara muBheti Shemeshi neBheti Anati vakava vashandi vebasa rechibharo. <verse number="34" style="v"/>VaAmori vakasundira vaDhani kunyika yezvikomo, vakasavatendera kuburuka kuti vauye kumapani. <verse number="35" style="v"/>Uye vaAmori vakashingirira kuti varambe vari muGomo reHeresi, Aijaroni neShaaribhimi, asi simba reimba yaJosefa rakati richiwanda, naivowo vakamanikidzwa kushanda basa rechibharo. <verse number="36" style="v"/>Muganhu wavaAmori waibva paMupata weChinyavada uchisvika kuSera uye uchipfuurira mberi.</para>
  <chapter number="2" style="c"/>
  <para style="s1">Mutumwa waJehovha paBhokimi</para>
  <para style="p">
    <verse number="1" style="v"/>Mutumwa waJehovha akakwidza achibva kuGirigari akaenda kuBhokimi akati, “Ndakakubudisai kubva muIjipiti uye ndikakutungamirirai munyika yandakapikira madzitateguru enyu. Ndakati, ‘Handichazomboputsi sungano yangu nemi, <verse number="2" style="v"/>uye imi musazoita sungano navanhu venyika ino, asi munofanira kuputsa aritari dzavo.’ Asi hamuna kunditeerera. Makaitireiko izvozvo? <verse number="3" style="v"/>Naizvozvo zvino ndinokuudzai kuti handichazovadzingi pamberi penyu, vachava minzwa kumativi enyu uye vamwe vavo vachava musungo kwamuri.”</para>
  <para style="p">
    <verse number="4" style="v"/>Mutumwa waJehovha akati ataura zvinhu izvi kuvaIsraeri vose, vanhu vakachema kwazvo, <verse number="5" style="v"/>uye vakatumidza nzvimbo iyo kuti Bhokimi. Ipapo, vakabayira zvipiriso kuna Jehovha.</para>
  <para style="s1">Kusateerera noKukundwa</para>
  <para style="p">
    <verse number="6" style="v"/>Shure kwokunge Joshua ati vaIsraeri vaende, vakaenda vakandotora nyika, mumwe nomumwe kunhaka yake. <verse number="7" style="v"/>Vanhu vakashumira mazuva ose okurarama kwaJoshua uye napamazuva avakuru vakasara vari vapenyu uye vakanga vaona zvinhu zvikuru zvose zvakanga zvaitirwa Israeri naJehovha.</para>
  <para style="p">
    <verse number="8" style="v"/>Joshua mwanakomana waNuni, muranda waJehovha, akafa ava namakore zana negumi rimwe chete. <verse number="9" style="v"/>Uye vakamuviga munyika yenhaka yake, paTiminati Heresi munyika yezvikomo yeEfuremu, kumusoro kweGomo reGaashi.</para>
  <para style="p">
    <verse number="10" style="v"/>Mushure mokunge chizvarwa chake chose chasanganiswa namadzibaba acho, chimwe chizvarwa chakanga chisingazivi Jehovha kana zvaakanga aitira Israeri chakamuka. <verse number="11" style="v"/>Ipapo vaIsraeri vakaita zvakaipa pamberi paJehovha uye vakashumira vanaBhaari. <verse number="12" style="v"/>Vakarasa Jehovha, Mwari wamadzibaba avo, akanga avabudisa kubva muIjipiti. Vakatevera uye vakanamata vamwari vakasiyana-siyana vendudzi dzakanga dzakavapoteredza. Vakatsamwisa Jehovha, <verse number="13" style="v"/>nokuti vakamurasa uye vakashumira Bhaari navaAshitoreti. <verse number="14" style="v"/>Mukutsamwira kwake vaIsraeri, Jehovha akavaisa mumaoko avapambi avo vakazovapamba. Akavatengesa kuvavengi vavo vakanga vakavapoteredza, avo vavakanga vasisagoni kudzivisa. <verse number="15" style="v"/>Pose paienda Israeri kundorwa, ruoko rwaJehovha rwairwa navo kuti ruvakunde, sezvaakanga apika kwavari. Vakanga vari munhamo huru.</para>
  <para style="p">
    <verse number="16" style="v"/>Ipapo Jehovha akavamutsira vatongi vakavaponesa kubva mumaoko avapambi ava. <verse number="17" style="v"/>Kunyange zvakadaro havana kuzoteerera kuvatongi vavo asi vakaita ufeve navamwe vamwari uye vakavanamata. Havana kuita samadzibaba avo, nokuti vakakurumidza kutsauka munzira yaifamba madzibaba avo, nzira yokuteerera kumirayiro yaJehovha. <verse number="18" style="v"/>Pose pavaimutsirwa mutongi naJehovha, iye aiva nomutongi uyo, uye aivaponesa kubva mumaoko avavengi vavo, mutongi paainge achiri mupenyu; nokuti Jehovha ainge avanzwira ngoni pavaigomera vari pasi pavaya vaivadzvinyirira uye vachivarwadzisa. <verse number="19" style="v"/>Asi mutongi paainge afa, vanhu vaidzokera kunzira dzakaipisisa kupinda dziya dzamadzibaba avo, vachitevera vamwe vamwari, vachivashandira uye vachivanamata. Vakaramba kusiya mabasa avo akaipa nokusindimara kwemwoyo yavo.</para>
  <para style="p">
    <verse number="20" style="v"/>Naizvozvo Jehovha akavatsamwira zvikuru akati, “Nemhaka yokuti rudzi urwu rwakaputsa sungano yangu yandakaita namadzitateguru avo uye vakasanditeerera, <verse number="21" style="v"/>handichadzingizve pamberi pavo rudzi rupi zvarwo rwedzimwe ndudzi dzakasiyiwa naJoshua pakufa kwake. <verse number="22" style="v"/>Ndichavashandisa kuti vaedze vaIsraeri, kuti ndione kuti vachachengeta here nzira yaJehovha vagofamba mairi sezvakaitwa namadzitateguru avo.” <verse number="23" style="v"/>Jehovha akatendera ndudzi idzo kuti dzisare; haana kudzidzinga pakarepo uye haana kudziisa mumaoko aJoshua.</para>
  <chapter number="3" style="c"/>
  <para style="p">
    <verse number="1" style="v"/>Idzi ndidzo ndudzi dzakasiyiwa naJehovha kuti aedze vaIsraeri vaya vose vakanga vasina kumboziva kana hondo ipi zvayo muKenani, <verse number="2" style="v"/>(akaita izvi bedzi kuti adzidzise zvehondo kuzvizvarwa zvavaIsraeri izvo zvakanga zvisina kumborwa hondo): <verse number="3" style="v"/>vatongi vashanu vavaFiristia, vaKenani vose, vaSidhoni, uye vaHivhi vaigara mumakomo eRebhanoni kubva paGomo reBhaari Herimoni kusvikira kuRebho Hamati. <verse number="4" style="v"/>Vakasiyiwa kuti vaedze vaIsraeri kuti aone kana vaizoteerera mirayiro yaJehovha, yaakanga apa madzitateguru avo kubudikidza naMozisi.</para>
  <para style="p">
    <verse number="5" style="v"/>VaIsraeri vakagara pakati pavaKenani, vaHiti, vaAmori, vaPerezi, vaHivhi navaJebhusi. <verse number="6" style="v"/>Vakatora vanasikana vavo kuti vave vakadzi vavo uye vakapa vanasikana vavowo kuvanakomana vavo, uye vakashumira vamwari vavo.</para>
  <para style="s1">Otinieri</para>
  <para style="p">
    <verse number="7" style="v"/>VaIsraeri vakaita zvakaipa pamberi paJehovha; vakakanganwa Jehovha Mwari wavo vakashumira vaBhaari navaAshera. <verse number="8" style="v"/>Kutsamwa kwaJehovha kwakapisa pamusoro paIsraeri zvokuti akavatengesa mumaoko aKushani-Rishataimi mambo weAramu Naharaimu, avo vakashandirwa navaIsraeri kwamakore masere. <verse number="9" style="v"/>Asi vakati vachema kuna Jehovha, akavamutsira musununguri, Otinieri mwanakomana waKenazi, mununʼuna waKarebhu, uyo akavaponesa. <verse number="10" style="v"/>Mweya waJehovha wakauya pamusoro pake kuti ave mutongi weIsraeri uye akaenda kuhondo. Jehovha akaisa Kushani-Rishataimi mambo wavaAramu mumaoko aOtinieri, akamukunda. <verse number="11" style="v"/>Saka nyika yakava norugare kwamakore makumi mana, kusvikira Otinieri mwanakomana waKenazi afa.</para>
  <para style="s1">Ehudhi</para>
  <para style="p">
    <verse number="12" style="v"/>VaIsraeri vakaitazve zvakaipa pamberi paJehovha, uye nokuda kwokuti vakaita zvakaipa izvi, Jehovha akapa simba kuna Egironi mambo weMoabhu kuti akunde Israeri. <verse number="13" style="v"/>Egironi akatora vaAmoni navaAmareki kuti vaende naye kundorwisa Israeri, uye vakatora Guta reMichindwe kuti rive ravo. <verse number="14" style="v"/>VaIsraeri vakava varanda vaEgironi mambo weMoabhu kwamakore gumi namasere.</para>
  <para style="p">
    <verse number="15" style="v"/>VaIsraeri vakachemazve kuna Jehovha, iye akavapa musununguri, Ehudhi murume aiva neziboshwe, mwanakomana waGera muBhenjamini. VaIsraeri vakamutuma nomutero kuna Egironi mambo weMoabhu. <verse number="16" style="v"/>Zvino Ehudhi akanga aita munondo wakarodzwa kumativi ose uchikarosvika kubhiti rimwe chete<note caller="+" style="f"><char style="fr" closed="false">3:16 </char><char style="ft" closed="false">0.5 yemita </char></note> pakureba kwawo waakanga akasungira pasi penguo dzake pachidya chake chokurudyi. <verse number="17" style="v"/>Akapa mutero kuna Egironi mambo weMoabhu, murume akanga akafuta kwazvo. <verse number="18" style="v"/>Mushure mokunge Ehudhi apa mutero, akati vanhu vakanga vauya vakatakura mutero wacho vaende. <verse number="19" style="v"/>Pazvifananidzo zvaiva pedyo neGirigari iye pachake akadzoka akati, “Ndine shoko renyu rakavanzika, imi mambo.”</para>
  <para style="p">Mambo akati, “Nyararai!” uye varanda vake vose vakamusiya.</para>
  <para style="p">
    <verse number="20" style="v"/>Ipapo Ehudhi akaswedera kwaari iye agere ari oga muimba yake yapamusoro yomuzinda wake wenguva yezhizha akati, “Ndine shoko renyu rabva kuna Mwari,” Mambo akati achisimuka achibva pachigaro chake, <verse number="21" style="v"/>Ehudhi akatambanudza ruoko rwake rworuboshwe, akavhomora munondo kubva pachidya chake chokurudyi akaunyudza mudumbu ramambo. <verse number="22" style="v"/>Kunyange chibato chomunondo chakanyura chichitevera chese, ukandobuda nokumusana kwake. Ehudhi haana kuvhomora munondo, uye mafuta akaputira pamusoro pawo. <verse number="23" style="v"/>Ipapo Ehudhi akabuda akaenda kubiravira; akapfiga mikova yeimba yapamusoro shure kwake akaikiya.</para>
  <para style="p">
    <verse number="24" style="v"/>Mushure mokuenda kwake, varanda vakasvika vakawana mikova yeimba yapamusoro yakiyiwa. Ivo vakati, “Anofanira kunge achimbozvizorodza zvake ari mukamuri romukati reimba.” <verse number="25" style="v"/>Vakarindira kusvikira vanyadziswa nazvo asi paakarega kuzarura mikova yekamuri, vakatora kiyi vakaikiyinura. Onei ipapo ishe wavo akawira pasi, afa.</para>
  <para style="p">
    <verse number="26" style="v"/>Vachakamirira, Ehudhi akaenda. Akapfuura napazvifananidzo akapunyuka akaenda kuSeira. <verse number="27" style="v"/>Akati asvika ikoko, akaridza hwamanda ari munyika yezvikomo yaEfuremu, uye vaIsraeri vakaburuka naye vachibva kuzvikomo, iye achivatungamirira.</para>
  <para style="p">
    <verse number="28" style="v"/>Akati kwavari, “Nditeverei, nokuti Jehovha aisa Moabhu muvengi wenyu, mumaoko enyu.” Saka vakaburuka vakamutevera, uye vakatora mazambuko eJorodhani okuenda kuMoabhu, vakasatendera munhu kuyambuka. <verse number="29" style="v"/>Panguva iyoyo vakauraya zviuru zvinenge gumi zvavaMoabhu, vose vakanga vakagwinya uye vane simba; hapana akapunyuka. <verse number="30" style="v"/>Zuva iroro Moabhu yakava pasi peIsraeri, uye nyika yakava norugare kwamakore makumi masere.</para>
  <para style="s1">Shamuga</para>
  <para style="p">
    <verse number="31" style="v"/>Shure kwaEhudhi kwakauya Shamuga mwanakomana waAnati, uyo akauraya vaFiristia mazana matanhatu norutanda rwokubaya narwo mombe. Naiyewo akaponesa Israeri.</para>
  <chapter number="4" style="c"/>
  <para style="s1">Dhibhora</para>
  <para style="p">
    <verse number="1" style="v"/>Shure kwokufa kwaEhudhi, vaIsraeri vakaitazve zvakaipa pamberi paJehovha. <verse number="2" style="v"/>Saka Jehovha akavatengesa mumaoko aJabhini, mambo weKenani, aitonga ari muHazori. Mukuru wehondo yake akanga ari Sisera, uyo aigara muHarosheti Hagoyimi. <verse number="3" style="v"/>Nokuda kwokuti akanga ane ngoro dzesimbi mazana mapfumbamwe uye akadzvinyirira vaIsraeri zvakaipisisa kwazvo kwamakore makumi maviri, vakachemera rubatsiro kuna Jehovha.</para>
  <para style="p">
    <verse number="4" style="v"/>Dhibhora, muprofitakadzi, mukadzi waRapidhoti, akanga achitungamirira vaIsraeri panguva iyoyo. <verse number="5" style="v"/>Aitonga mhaka ari pasi poMuchindwe waDhibhora pakati peRama neBheteri munyika yezvikomo yaEfuremu, uye vaIsraeri vaiuya kwaari kuzotongerwa mhosva dzavo. <verse number="6" style="v"/>Akatuma shoko kuna Bharaki mwanakomana waAbhinoami aibva kuKadheshi muNafutari akati kwaari, “Jehovha, Mwari waIsraeri anokurayira kuti, ‘Enda undotora zviuru gumi zvavarume veNafutari neveZebhuruni ugovatungamirira kuGomo reTabhori. <verse number="7" style="v"/>Ndichakwezva Sisera, mukuru wehondo yaJabhini, nengoro dzake uye namauto ake kuRwizi rweKishoni ndigomuisa mumaoko ako.’ ”</para>
  <para style="p">
    <verse number="8" style="v"/>Bharaki akati kwaari, “Kana imi mukaenda neni, ini ndichaenda; asi kana musingaendi neni, neni handingaendi.”</para>
  <para style="p">
    <verse number="9" style="v"/>Dhibhora akati, “Zvakanaka hazvo, ndichaenda newe. Asi nokuda kwenzira yauri kuda kuita nayo izvi, kukudzwa hakungavi kwako, nokuti Jehovha achaisa Sisera muruoko rwomukadzi.” Saka Dhibhora akaenda naBharaki kuKadheshi, <verse number="10" style="v"/>uko kwaakandodana Zebhuruni naNafutari. Varume zviuru gumi vakamutevera, naDhibhorawo akaenda navo.</para>
  <para style="p">
    <verse number="11" style="v"/>Zvino Hebheri muKeni akanga asiya vamwe vaKeni, zvizvarwa zvaHobhabhi, hanzvadzi yomukadzi waMozisi akandodzika tende rake pamuti mukuru muZaananimi pedyo neKadheshi.</para>
  <para style="p">
    <verse number="12" style="v"/>Vakati vaudza Sisera kuti Bharaki mwanakomana waAbhinoami akanga akwidza kuGomo reTabhori, <verse number="13" style="v"/>Sisera akaunganidza pamwe chete ngoro dzesimbi mazana mapfumbamwe navarume vose vaaiva navo, kubva kuHarosheti Hagoyimi kusvikira kuRwizi rweKishoni.</para>
  <para style="p">
    <verse number="14" style="v"/>Ipapo Dhibhora akati kuna Bharaki, “Enda! Iri ndiro zuva rapiwa Sisera mumaoko ako naJehovha. Ko, Jehovha haasi mberi kwako here?” Saka Bharaki akaburuka muGomo reTabhori, achiteverwa navarume zviuru gumi. <verse number="15" style="v"/>Pakungofamba kwaBharaki, Jehovha akakunda nomunondo Sisera nengoro dzake dzose nehondo yake, uye Sisera akasiya ngoro yake akatiza netsoka. <verse number="16" style="v"/>Asi Bharati akatevera ngoro nehondo yaSisera akandosvika kuHarosheti Hagoyimi. Mauto ose aSisera akaurayiwa nomunondo; hapana munhu akasara.</para>
  <para style="p">
    <verse number="17" style="v"/>Kunyange zvakadaro hazvo, Sisera akatiza netsoka akaenda kutende raJaeri, mukadzi waHebheri muKeni, nokuti pakati paJabhini mambo weHazori nemhuri yaHebheri pakanga pane kunzwanana.</para>
  <para style="p">
    <verse number="18" style="v"/>Jaeri akabuda kuti andosangana naSisera akati kwaari, “Uyai ishe wangu, pindai zvenyu mukati chaimo. Musatya.” Saka akapinda mutende rake, uye akaisa chifukidzo pamusoro pake.</para>
  <para style="p">
    <verse number="19" style="v"/>Akati, “Ndine nyota. Ndapota, ndipeiwo mvura.” Akadziura guchu romukaka, akamupa kuti anwe, ndokubva amufukidza hake.</para>
  <para style="p">
    <verse number="20" style="v"/>Akatizve kwaari, “Mira pamukova wetende. Kana mumwe munhu akauya pano akakubvunza achiti, ‘Pano munhu here pano?’ uti, ‘Kwete.’ ”</para>
  <para style="p">
    <verse number="21" style="v"/>Asi Jaeri, mukadzi waHebheri, akatora mbambo yetende nenyundo akaenda paari chinyararire, iye akafa nehope, aneta. Akaroverera mbambo napachavovo, ikanyura muvhu, akafa.</para>
  <para style="p">
    <verse number="22" style="v"/>Bharaki akasvika achitevera Sisera, uye Jaeri akabuda kundomuchingamidza, achiti, “Uyai, ndizokuratidzai munhu wamuri kutsvaka.” Saka akapinda naye mukati, onei hoyo Sisera avete uye mbambo yetende iri muchavovo chake, afa.</para>
  <para style="p">
    <verse number="23" style="v"/>Pazuva iro, Mwari akakunda Jabhini, mambo wavaKenani, pamberi pavaIsraeri. <verse number="24" style="v"/>Uye ruoko rwavaIsraeri rwakaramba ruchiwedzera simba pakurwisa Jabhini, mambo wavaKenani kusvikira vamuparadza.</para>
  <chapter number="5" style="c"/>
  <para style="s1">Rwiyo rwaDhibhora</para>
  <para style="p">
    <verse number="1" style="v"/>Nomusi uyo Dhibhora naBharaki mwanakomana waAbhinoami vakaimba rwiyo urwu runoti:</para>
  <para style="q1">
    <verse number="2" style="v"/>“Kana machinda aIsraeri achitungamirira,</para>
  <para style="q2">kana vanhu vachizvipira pachavo</para>
  <para style="q2">Jehovha ngaarumbidzwe!”</para>
  <para style="b"/>
  <para style="q1">
    <verse number="3" style="v"/>“Inzwai izvi, imi madzimambo! Teererai imi vatongi!</para>
  <para style="q2">Ndichaimbira Jehovha, ini ndichaimba;</para>
  <para style="q2">ndichaimbira Jehovha, Mwari waIsraeri.</para>
  <para style="b"/>
  <para style="b"/>
  <para style="q1">
    <verse number="4" style="v"/>“Haiwa Jehovha, pamakabuda kubva muSeiri,</para>
  <para style="q2">pamakafamba muchibva munyika yeEdhomu, Nyika</para>
  <para style="q1">yakadengenyeka, matenga akadurura,</para>
  <para style="q2">makore akadurura mvura pasi.</para>
  <para style="q1">
    <verse number="5" style="v"/>Makomo akadengenyeka pamberi paJehovha, Iye weSinai,</para>
  <para style="q2">pamberi paJehovha, Mwari weIsraeri.</para>
  <para style="b"/>
  <para style="q1">
    <verse number="6" style="v"/>“Mumazuva aShamugari mwanakomana waAnati,</para>
  <para style="q2">mumazuva aJaeri, migwagwa yakasiyiwa;</para>
  <para style="q2">vafambi vakafamba nenzira dzinopoterera.</para>
  <para style="q1">
    <verse number="7" style="v"/>Upenyu hwomumisha hwakapera,</para>
  <para style="q2">hwakapera kusvikira ini Dhibhora, ndasimuka,</para>
  <para style="q2">ndasimuka ini mai muIsraeri.</para>
  <para style="q1">
    <verse number="8" style="v"/>Pavakasarudza vamwari vatsva,</para>
  <para style="q2">hondo yakauya ichibva nokumasuo eguta,</para>
  <para style="q1">uye hakuna nhoo kana pfumo zvakaonekwa</para>
  <para style="q2">pakati pezviuru makumi mana muIsraeri.</para>
  <para style="q1">
    <verse number="9" style="v"/>Mwoyo wangu uri pamachinda eIsraeri,</para>
  <para style="q2">navaya vanozvipira pakati pavanhu.</para>
  <para style="q2">Rumbidzai Jehovha!</para>
  <para style="b"/>
  <para style="q1">
    <verse number="10" style="v"/>“Imi munotasva mbongoro chena,</para>
  <para style="q2">mugere pamachira ezvigaro zvenyu,</para>
  <para style="q2">nemi munofamba munzira,</para>
  <para style="q1">cherechedzai <verse number="11" style="v"/>inzwi ravaimbi panzvimbo dzemvura.</para>
  <para style="q2">Vanodetemba mabasa akarurama aJehovha,</para>
  <para style="q2">Mabasa akarurama avarwi vake muIsraeri.</para>
  <para style="b"/>
  <para style="q1">“Ipapo vanhu vaJehovha vakaburuka</para>
  <para style="q2">vakaenda kusuo reguta.</para>
  <para style="q1">
    <verse number="12" style="v"/>‘Muka, muka, Dhibhora! Muka,</para>
  <para style="q2">muka, uimbe rwiyo!</para>
  <para style="q1">Simuka, Bharaki!</para>
  <para style="q2">Tapa vatapwa vako, iwe mwanakomana waAbhinoami.’</para>
  <para style="b"/>
  <para style="q1">
    <verse number="13" style="v"/>“Ipapo varume vakanga vasara</para>
  <para style="q2">vakaburuka vakaenda kumakurukota;</para>
  <para style="q1">vanhu vaJehovha vakauya</para>
  <para style="q2">kwandiri navane simba.</para>
  <para style="q1">
    <verse number="14" style="v"/>Vamwe vakauya vachibva kwaEfuremu, midzi yavo yakanga iri muna Amareki;</para>
  <para style="q2">Bhenjamini akanga ari pakati pavanhu vakakutevera iwe.</para>
  <para style="q1">Kubva kuna Makiri vatungamiri vakaburuka,</para>
  <para style="q2">kubva kuZebhuruni avo vanotakura tsvimbo yomutungamiri wehondo.</para>
  <para style="q1">
    <verse number="15" style="v"/>Machinda aIsakari akanga ana Dhibhora;</para>
  <para style="q2">hongu Isakari akanga ana Bharaki,</para>
  <para style="q1">vachimhanyira kumupata vachimutevera.</para>
  <para style="q2">Mudunhu raRubheni makanga muno kunzvera kwomwoyo kukuru.</para>
  <para style="q1">
    <verse number="16" style="v"/>Seiko wakagara pakati pezvoto kuti</para>
  <para style="q2">unzwe muridzo unoridzirwa matanga emakwai?</para>
  <para style="q1">Mudunhu raRubheni makanga</para>
  <para style="q2">muno kunzvera kwomwoyo kukuru.</para>
  <para style="q1">
    <verse number="17" style="v"/>Gireadhi akagara mhiri kwaJorodhani.</para>
  <para style="q2">Uye Dhani akasarireiko pazvikepe?</para>
  <para style="q1">Asha akasara zvake pamahombekombe</para>
  <para style="q2">Uye akagara zvake panopinda mvura dzegungwa.</para>
  <para style="q1">
    <verse number="18" style="v"/>Vanhu veZebhuruni vakaisa upenyu hwavo panjodzi;</para>
  <para style="q2">neNafutari yakadarowo panzvimbo dzakakwirira dzeminda.</para>
  <para style="b"/>
  <para style="q1">
    <verse number="19" style="v"/>“Madzimambo akauya, akarwa;</para>
  <para style="q2">madzimambo eKenani akarwa</para>
  <para style="q1">paTaanaki pamvura zhinji yeMegidho,</para>
  <para style="q2">asi havana kudzoka vakatakura sirivha, kana zvakapambwa.</para>
  <para style="q1">
    <verse number="20" style="v"/>Kubva kumatenga nyeredzi dzakarwa,</para>
  <para style="q2">dziri panzira dzadzo dzakarwa naSisera.</para>
  <para style="q1">
    <verse number="21" style="v"/>Rwizi Kishoni rwakavakukura,</para>
  <para style="q2">irwo rwizi rwakare, rwizi Kishoni.</para>
  <para style="q2">Pfuurira mberi, mweya wangu, simba!</para>
  <para style="q1">
    <verse number="22" style="v"/>Ipapo mahwanda amabhiza akatinhira,</para>
  <para style="q2">kumhanya, kumhanya kwoune simba.</para>
  <para style="q1">
    <verse number="23" style="v"/>Mutumwa waJehovha akati, ‘Tuka Merozi.</para>
  <para style="q2">Tuka vanhu varo zvikuru kwazvo,</para>
  <para style="q1">nokuti havana kuuya kuzobatsira Jehovha,</para>
  <para style="q2">kubatsira Jehovha kurwisa vane simba.’</para>
  <para style="b"/>
  <para style="b"/>
  <para style="q1">
    <verse number="24" style="v"/>“Jaeri ngaave mukadzi akaropafadzwa zvikuru,</para>
  <para style="q2">iye mukadzi waHebheri muKeni,</para>
  <para style="q2">akaropafadzwa kwazvo kupfuura vakadzi vagere mutende.</para>
  <para style="q1">
    <verse number="25" style="v"/>Akakumbira mvura, iye akamupa mukaka;</para>
  <para style="q2">akamuvigira mukaka wakakora mundiro yakafanira makurukota.</para>
  <para style="q1">
    <verse number="26" style="v"/>Ruoko rwake rwakatambanudzirwa pambambo yetende,</para>
  <para style="q2">ruoko rwake rworudyi kunyundo yomuvezi.</para>
  <para style="q1">Akabaya Sisera, akapwanya musoro wake,</para>
  <para style="q2">akapwanya uye akabvoora zvavovo zvake.</para>
  <para style="q1">
    <verse number="27" style="v"/>Patsoka dzake, akanyura,</para>
  <para style="q2">akawa; hoyo akatandavarapo.</para>
  <para style="q1">Patsoka dzake akanyura, akawa;</para>
  <para style="q2">paakanyura, ndipo paakawira, akafa.</para>
  <para style="b"/>
  <para style="q1">
    <verse number="28" style="v"/>“Napawindo mai vaSisera vakadongorera;</para>
  <para style="q2">vari seri kworutanda, vakadanidzira vachiti,</para>
  <para style="q1">‘Seiko ngoro yake yanonoka kusvika?</para>
  <para style="q2">Seiko kurira kwengoro dzake kwanonoka?’</para>
  <para style="q1">
    <verse number="29" style="v"/>Vakadzi vokwake vakachenjera kukunda vose vanomupindura;</para>
  <para style="q2">zvirokwazvo, anoramba achiti,</para>
  <para style="q1">
    <verse number="30" style="v"/>‘Ko, havasi kuwana nokugoverana zvakapambwa here vachiti,</para>
  <para style="q2">musikana mumwe chete kana vaviri pamurume mumwe chete,</para>
  <para style="q2">nguo dzina mavara dzezvakapambwa zvaSisera,</para>
  <para style="q2">nguo dzina mavara dzakarukwa,</para>
  <para style="q2">nguo dzakanyatsorukwa dzomutsipa wangu,</para>
  <para style="q1">zvose izvi zviri zvakapambwa?’</para>
  <para style="b"/>
  <para style="q1">
    <verse number="31" style="v"/>“Saka vavengi venyu vose ngavaparare, imi Jehovha!</para>
  <para style="q2">Asi vanokudai ngavave sezuva</para>
  <para style="q2">parinobuda nesimba raro.”</para>
  <para style="p">Ipapo nyika yakava norugare kwamakore makumi mana.</para>
  <chapter number="6" style="c"/>
  <para style="s1">Gidheoni</para>
  <para style="p">
    <verse number="1" style="v"/>VaIsraeri vakaitazve zvakaipa pamberi paJehovha, uye akavaisa mumaoko avaMidhiani kwamakore manomwe. <verse number="2" style="v"/>Nokuda kwokuti ruoko rwavaMidhiani rwakavadzvinyirira kwazvo, vaIsraeri vakazvigadzirira nzvimbo dzokuvanda mumakomo, mumapako uye nenhare. <verse number="3" style="v"/>VaIsraeri vaingoti vakadyara mbeu dzavo, vaMidhiani, vaAmareki navamwe vanhu vokumabvazuva, vaiuya kuzorwisa nyika yavo. <verse number="4" style="v"/>Vakadzika misasa yavo munyika uye vakaparadza zvirimwa kubva kuGaza yose, uye havana kusiyira vaIsraeri chinhu, makwai, mombe kana mbongoro. <verse number="5" style="v"/>Vakauya nezvipfuwo zvavo namatende avo vakawanda sechimokoto chemhashu. Zvakanga zvisingagoneki kuti uverenge vanhu nengamera dzavo; vakapinda munyika kuti vaiparadze. <verse number="6" style="v"/>VaMidhiani vakaita kuti vaIsraeri vave varombo zvokuti vakachema kuna Jehovha kuti avabatsire.</para>
  <para style="p">
    <verse number="7" style="v"/>VaIsraeri vakati vachema kuna Jehovha nokuda kwavaMidhiani, <verse number="8" style="v"/>Akatuma muprofita, akati kwavari, “Zvanzi naJehovha: Mwari waIsraeri: Ndakakubudisai kubva muIjipiti, munyika youtapwa. <verse number="9" style="v"/>Ndakakubvutai kubva musimba reIjipiti, nokubva muruoko rwavadzvinyiriri venyu vose. Ndakavadzinga pamberi penyu ndikakupai nyika yavo. <verse number="10" style="v"/>Ndakati kwamuri, ‘Ndini Jehovha Mwari wenyu, musanamata vamwari vavaAmori, vamugere munyika yavo.’ Asi hamuna kunditeerera.”</para>
  <para style="p">
    <verse number="11" style="v"/>Mutumwa waJehovha akauya akagara pasi pomuouki muOfira raJoashi muAbhiezeri, paipurwa gorosi naGidheoni mwanakomana wake muchisviniro chewaini, kuti aivanze kubva kuvaMidhiani. <verse number="12" style="v"/>Mutumwa waJehovha akati azviratidza kuna Gidheoni, akati kwaari, “Jehovha anewe, iwe murume wesimba noumhare.”</para>
  <para style="p">
    <verse number="13" style="v"/>Gidheoni akapindura akati, “Asika, ishe wangu, kana Jehovha anesu, seiko izvi zvose zvakaitika kwatiri? Zvishamiso zvake zvose zviripiko zvatakaudzwa namadzibaba edu pavakati, ‘Jehovha haana kutibudisa muIjipiti here?’ Asi zvino Jehovha akatisiya uye akatiisa muruoko rwavaMidhiani.”</para>
  <para style="p">
    <verse number="14" style="v"/>Jehovha akatendeukira kwaari akati, “Enda nesimba raunaro uponese Israeri muruoko rwavaMidhiani. Handizini ndakutuma here?”</para>
  <para style="p">
    <verse number="15" style="v"/>Gidheoni akabvunza akati, “Asika Ishe, ndingaponesa Israeri seiko? Imba yangu ndiyo dukusa maManase, uye ini ndiri mudukusa mumhuri yangu.”</para>
  <para style="p">
    <verse number="16" style="v"/>Jehovha akapindura akati, “Ndichava newe, uye iwe uchauraya vaMidhiani vose pamwe chete.”</para>
  <para style="p">
    <verse number="17" style="v"/>Gidheoni akapindura akati, “Zvino kana ndawana nyasha pamberi penyu, ndipei chiratidzo kuti ndizive kuti ndimi munotaura neni. <verse number="18" style="v"/>Ndapota hangu, musabva pano kusvikira ndadzoka uye ndauya nechipiriso changu ndigochiisa pamberi penyu.”</para>
  <para style="p">Uye Jehovha akati, “Ndichamira pano kusvikira wadzoka.”</para>
  <para style="p">
    <verse number="19" style="v"/>Gidheoni akapinda, akandogadzira mbudzana, uye akaita chingwa chisina kuviriswa cheefa<note caller="+" style="f"><char style="fr" closed="false">6:19 </char><char style="ft" closed="false">marita angaita 22 </char></note> youpfu hwakatsetseka. Akaisa nyama mudengu uye muto wayo akauisa muhari, akabuda nazvo akazvipa kwaari pasi pomuouki.</para>
  <para style="p">
    <verse number="20" style="v"/>Mutumwa waMwari akati kwaari, “Tora nyama nechingwa chisina mbiriso, uzviise paruware urwu, uye ugodirapo muto wacho.” Uye Gidheoni akaita saizvozvo. <verse number="21" style="v"/>Mutumwa waJehovha akagunzva nyama nechingwa chisina mbiriso nomuromo wetsvimbo yaiva muruoko rwake. Moto wakabuda paruware, ukapisa nyama nechingwa. Ipapo mutumwa waJehovha akanyangarika. <verse number="22" style="v"/>Gidheoni akati aziva kuti akanga ari mutumwa waJehovha, akadanidzira akati, “Maiwe, Ishe Jehovha! Ndaona mutumwa waJehovha chiso nechiso!”</para>
  <para style="p">
    <verse number="23" style="v"/>Asi Jehovha akati kwaari, “Rugare! Usatya. Hausi kuzofa.”</para>
  <para style="p">
    <verse number="24" style="v"/>Saka Gidheoni akavakira Jehovha aritari ipapo akaitumidza kuti Jehovha Ndiye Rugare. Nanhasi ichakamirapo muOfira ravaAbhiezeri.</para>
  <para style="p">
    <verse number="25" style="v"/>Usiku hwacho ihwohwo Jehovha akati kwaari, “Tora hando yechipiri kubva pamombe dzababa vako iyo ina makore manomwe. Uputsire pasi aritari yababa vako yaBhaari uye ugotema danda raAshera riri pairi. <verse number="26" style="v"/>Ipapo ugovakira Jehovha Mwari wako aritari kwayo pamusoro penhare iyi. Utore hando yechipiri ugoibayira sechipiriso chinopiswa uchishandisa huni dzedanda raAshera rawakatema.”</para>
  <para style="p">
    <verse number="27" style="v"/>Saka Gidheoni akatora varanda vake gumi akaita sezvaakaudzwa naJehovha. Asi nokuda kwokuti akanga achitya vemhuri yake uye navanhu vomuguta, akaita izvi usiku pano kuzviita masikati.</para>
  <para style="p">
    <verse number="28" style="v"/>Vanhu vomuguta vakati vachimuka mangwanani, vakaona heyo aritari yaBhaari yakaputswa, nedanda raAshera parutivi rwayo rakatemwa, uye hando yechipiri yakabayirwa paaritari itsva yakanga yavakwa!</para>
  <para style="p">
    <verse number="29" style="v"/>Vakabvunzana vakati, “Ndianiko aita izvi?”</para>
  <para style="p">Vakati vanyatsoferefeta, vakaudzwa kuti, “Gidheoni mwanakomana waJoashi ndiye aita izvi.”</para>
  <para style="p">
    <verse number="30" style="v"/>Vanhu vomuguta vakati kuna Joashi, “Budisa mwanakomana wako. Anofanira kufa, nokuti akaputsa aritari dzaBhaari uye akatema danda raAshera parutivi payo.”</para>
  <para style="p">
    <verse number="31" style="v"/>Asi Joashi akapindura ungano yakanga ine hasha kwazvo yakamukomberedza akati, “Ko, imi munoda kurwira Bhaari here? Muri kuda kuedza kumuponesa here? Ani naani achamurwira achaurayiwa mangwanani ano! Kana Bhaari ari mwari chaiye, anogona kuzvidzivirira kana mumwe munhu achiputsa aritari yake.” <verse number="32" style="v"/>Saka pazuva iroro vakatumidza Gidheoni zita rokuti, “Jerubhi-Bhaari,” vachiti, “Bhaari ngaarwe naye, nokuti akaputsa aritari yaBhaari.”</para>
  <para style="p">
    <verse number="33" style="v"/>Zvino vaMidhiani, vaAmareki navamwe vanhu vokumabvazuva vakabatana vakayambuka Jorodhani vakandodzika matende avo muMupata weJezireeri. <verse number="34" style="v"/>Ipapo mweya waJehovha wakauya pamusoro paGidheoni, uye akaridza hwamanda, achidana vaAbhiezeri kuti vamutevere. <verse number="35" style="v"/>Akatuma nhume munyika yose yaManase, achivakoka kuhondo, uyewo muAsheri, Zebhuruni neNafutari, kuti naivowo vakwidze kundosangana navo.</para>
  <para style="p">
    <verse number="36" style="v"/>Gidheoni akati kuna Mwari, “Kana muchizoponesa Israeri noruoko rwangu sezvamakavimbisa, <verse number="37" style="v"/>tarirai, ndichaisa chisumbu chewuru paburiro. Kana dova rikava pachisumbu chewuru chete uye pasi pose pakaoma, ipapo ndichaziva kuti muchaponesa Israeri noruoko rwangu, sezvamakareva.” <verse number="38" style="v"/>Uye izvi ndizvo zvakaitika. Gidheoni akamuka mangwanani ezuva rakatevera; akasvina chisumbu chewuru akabudisa dova, akazadza mbiya nemvura.</para>
  <para style="p">
    <verse number="39" style="v"/>Ipapo Gidheoni akati kuna Mwari, “Musanditsamwira henyu. Regai ndiite hangu chimwezve chikumbiro. Nditenderei ndiedzezve nechisumbu chewuru. Panguva ino itai kuti chisumbu chewuru chiome asi pasi pose pafukidzwe nedova.” <verse number="40" style="v"/>Usiku ihwohwo Mwari akaita izvozvo. Wuru yakanga yakaoma; pasi pose pakanga pakafukidzwa nedova.</para>
  <chapter number="7" style="c"/>
  <para style="s1">Gidheoni anokunda vaMidhiani</para>
  <para style="p">
    <verse number="1" style="v"/>Mangwanani-ngwanani, Jerubhi-Bhaari (ndiye Gidheoni) navanhu vose vaiva naye vakadzika matende avo patsime raHarodhi. Musasa wavaMidhiani wakanga uri nechokumusoro kwavo mumupata waiva pedyo nechikomo cheMore. <verse number="2" style="v"/>Jehovha akati kuna Gidheoni, “Varume vaunavo vakawandisa kuti ini ndiise vaMidhiani mumaoko avo. Kuti vaIsraeri varege kuzvikudza pamberi pangu vachiti, simba ravo ndiro ravaponesa, <verse number="3" style="v"/>zivisa vanhu izvozvi kuti, ‘Ani naani ari kudedera nokutya ngaadzoke hake abve paGomo reGireadhi.’ ” Saka varume vanosvika zviuru makumi maviri nezviviri vakabva, kukasara zviuru gumi.</para>
  <para style="p">
    <verse number="4" style="v"/>Asi Jehovha akati kuna Gidheoni, “Vanhu vachakangowandisa. Enda navo kumvura, uye ini ndichavasanangurira ikoko. Kana ndikati, ‘Uyu achaenda newe,’ ndiye achaenda; asi kana ndikati, ‘Uyu haafaniri kuenda newe,’ iyeye haaendi.”</para>
  <para style="p">
    <verse number="5" style="v"/>Saka Gidheoni akatora varume akaburuka navo kumvura. Jehovha akamuudza ikoko kuti, “Paradzanisa avo vanonwa mvura vachikapa norurimi rwavo sezvinoita imbwa kubva kuna avo vanonwa vakapfugama.” <verse number="6" style="v"/>Zvino uwandu hweavo vakanwa vachikapa, vachiisa maoko kumiromo yavo, hwakasvika mazana matatu. Vamwe vose vakanwa vakapfugama namabvi avo.</para>
  <para style="p">
    <verse number="7" style="v"/>Jehovha akati kuna Gidheoni, “Namazana matatu avarume vanwa mvura vachikapa ava, ndichakuponesai uye ndichaisa vaMidhiani mumaoko enyu. Vamwe vanhu vose ngavaende zvavo, mumwe nomumwe kunzvimbo yake.” <verse number="8" style="v"/>Saka Gidheoni akaendesa vamwe vose vavaIsraeri kumatende avo asi akasara namazana matatu, avo vakazotora mbuva nehwamanda dzavaya vamwe.</para>
  <para style="p">Zvino musasa wavaMidhiani wakanga uri nechezasi mumupata. <verse number="9" style="v"/>Usiku ihwohwo, Jehovha akati kuna Gidheoni, “Simuka, buruka uende kumusasa, nokuti ndiri kuzouisa mumaoko ako. <verse number="10" style="v"/>Asi kana uchitya kuenda, buruka uende kumusasa naPura muranda wako. <verse number="11" style="v"/>Uchanzwa zvavanotaura. Shure kwaizvozvo uchanzwa kukurudzirwa kuti urwise musasa.” Saka iye naPura muranda wake vakaburuka vakasvika kuvarindi vokunze kwomusasa. <verse number="12" style="v"/>VaMidhiani, vaAmareki navamwe vanhu vose vokumabvazuva vakanga vagara mumupata, vakawanda semhashu. Ngamera dzavo dzakanga dzisingaverengeki, dzakawanda sejecha remahombekombe egungwa.</para>
  <para style="p">
    <verse number="13" style="v"/>Gidheoni akasvika mumwe munhu achiri kurondedzera shamwari yake kurota kwake, achiti, “Ndarota chingwa chakaurungana chichikungurukira mumusasa wavaMidhiani. Charova tende nesimba guru zvokuti tende rakudubuka rikawa.”</para>
  <para style="p">
    <verse number="14" style="v"/>Shamwari yake yakapindura ikati, “Hachingavi chimwe chinhu kunze kwomunondo waGidheoni mwanakomana waJoashi, muIsraeri. Mwari aisa vaMidhiani nomusasa wose mumaoko ake.”</para>
  <para style="p">
    <verse number="15" style="v"/>Gidheoni akati anzwa kurota uku nokududzirwa kwokurota kwacho, akanamata Mwari. Akadzoka kumusasa wavaIsraeri akadanidzira achiti, “Simukai! Jehovha aisa musasa wavaMidhiani mumaoko enyu.” <verse number="16" style="v"/>Akakamura varume mazana matatu akavaisa mumapoka matatu, akaisa hwamanda nezvirongo zvisina chinhu, asi mwenje mukati, mumaoko avo.</para>
  <para style="p">
    <verse number="17" style="v"/>Akati kwavari, “Mutarise kwandiri uye mutevedzere zvandinoita. Pandinosvika kumucheto kwomusasa, mubve maita sezvandinoita. <verse number="18" style="v"/>Kana ini navose vandinavo tikaridza hwamanda dzedu, ipapo imi mose makapoteredza musasa muridzewo dzenyu mugodanidzira muchiti, ‘Rwirai Jehovha naGidheoni!’ ”</para>
  <para style="p">
    <verse number="19" style="v"/>Gidheoni navarume zana vaiva naye vakasvika kumucheto kwomusasa pakutanga kwenguva yapakati pousiku yokurinda, pachangoiswa mumwe murindi. Vakaridza hwamanda dzavo uye vakaputsa zvirongo zvaiva mumaoko avo. <verse number="20" style="v"/>Mapoka matatu akaridza hwamanda uye akaputsawo zvirongo. Vakabata mwenje mumaoko avo oruboshwe uye vakabata noruoko rworudyi hwamanda dzavaizoridza, vakadanidzira vachiti, “Munondo waJehovha nowaGidheoni!” <verse number="21" style="v"/>Murume mumwe nomumwe akaramba ari panzvimbo yake vakapoteredza musasa, vaMidhiani vose vakamhanya vachiridza mhere, vachitiza.</para>
  <para style="p">
    <verse number="22" style="v"/>Vane mazana matatu pavakaridza hwamanda, Jehovha akaita kuti varume vose mumusasa vapandukirane, vabayane neminondo yavo. Hondo yakatizira kuBheti Shita yakananga kuZerera kusvikira kumuganhu weAbheri Mehora pedyo neTabhati. <verse number="23" style="v"/>VaIsraeri vakadanwa kubva kuNafutari, Asheri neManase yose, uye vakatevera vaMidhiani. <verse number="24" style="v"/>Gidheoni akatuma nhume munyika yose yezvikomo yaEfuremu achiti, “Burukai tindorwa navaMidhiani titore mvura zhinji dzeJorodhani mberi kwavo kusvikira kuBheti Bhara.”</para>
  <para style="p">Saka varume vose veEfuremu vakadanwa uye vakatora mvura zhinji dzeJorodhani kusvikira kuBheti Bhara. <verse number="25" style="v"/>Vakatapawo vatungamiri vaviri vavaMidhiani, Orebhi naZeebhi. Vakauraya Orebhi paruware rwaOrebhi, uye Zeebhi vakamuurayira pachisviniro chewaini chaZeebhi. Vakatevera vaMidhiani uye vakauya nemisoro yaOrebhi naZeebhi kuna Gidheoni, akanga ari paJorodhani.</para>
  <chapter number="8" style="c"/>
  <para style="s1">Zebha naZarumuna</para>
  <para style="p">
    <verse number="1" style="v"/>Zvino vaEfuremu vakabvunza Gidheoni vakati, “Makatibatireiko zvakadai? Makaregerei kutidana pamakaenda kundorwa navaMidhiani?” Uye vakamutsoropodza zvikuru.</para>
  <para style="p">
    <verse number="2" style="v"/>Asi akavapindura akati, “Ko, chii chandaita kuti ndizvienzanise nemi? Handiti zvakanongwa zvamazambiringa aEfuremu zviri nani kupfuura mukohwo uzere wamazambiringa aAbhiezeri? <verse number="3" style="v"/>Mwari akaisa Orebhi naZeebhi, vatungamiri vavaMidhiani mumaoko enyu. Ko, ini ndaizokwanisa kuitei kuti ndienzaniswe nemi?” Ipapo, kutsamwa kwavo pamusoro pake kwakaserera.</para>
  <para style="p">
    <verse number="4" style="v"/>Gidheoni navanhu vake mazana matatu, vakaramba vachingotevera, vakasvika kurwizi Jorodhani uye vakaruyambuka havo, asi vakanga vaneta kwazvo. <verse number="5" style="v"/>Akati kuvarume veSukoti, “Ipai henyu mauto angu chingwa; vaneta, uye ndichiri kutevera Zebha naZarumuna, madzimambo eMidhiani.”</para>
  <para style="p">
    <verse number="6" style="v"/>Asi machinda eSukoti akati, “Matova namaoko aZebha naZarumuna mumaoko enyu here? Ko, tingapirei chingwa kumauto enyu?”</para>
  <para style="p">
    <verse number="7" style="v"/>Ipapo Gidheoni akapindura akati, “Nokuda kwaizvozvo, Jehovha paanongoisa Zebha naZarumuna muruoko rwangu, ini ndichabvambura nyama yenyu neminzwa yomurenje uye norukato.”</para>
  <para style="p">
    <verse number="8" style="v"/>Kubva ipapo akaenda kuPenieri vakaita chikumbiro chimwe chetecho, asi naivowo vakapindura sezvakaita varume veSukoti. <verse number="9" style="v"/>Saka iye akati kuvarume vePenieri, “Pandinodzoka ndakunda, ndichakoromora shongwe iyi.”</para>
  <para style="p">
    <verse number="10" style="v"/>Zvino Zebha naZarumuna vakanga vari muKarikori vaine hondo yavarume zviuru gumi nezvishanu, vose vakanga vasara pahondo yavanhu vokumabvazuva; varume vomunondo zviuru makumi maviri vakanga vafa. <verse number="11" style="v"/>Gidheoni akakwidza nenzira yavaigara mumatende kumabvazuva kweNobha neJogibheha vakandokunda hondo yakanga isina chayakatarisira. <verse number="12" style="v"/>Zebha naZarumuna, madzimambo maviri eMidhiani, vakatiza, asi akavatevera akavabata, akakunda hondo yavo yose.</para>
  <para style="p">
    <verse number="13" style="v"/>Gidheoni mwanakomana waJoashi akadzoka kubva kuhondo napaMupata weHeresi. <verse number="14" style="v"/>Akabata jaya rokuSukoti uye akaribvunza, uye jaya rikanyora pasi mazita amachinda makumi manomwe navanomwe vokuSukoti, vakuru veguta. <verse number="15" style="v"/>Ipapo Gidheoni akasvika akati kuvarume veSukoti, “Havano vanaZebha naZarumuna, vaya vamakandiseka muchiti, ‘Ko, watova namaoko aZebha naZarumuna kare here? Tinopireiko chingwa kuvanhu vako vaneta ava?’ ” <verse number="16" style="v"/>Akatora vakuru veguta akadzidzisa varume veSukoti chidzidzo nenzira yokuvaranga neminzwa yomurenje uye norukato. <verse number="17" style="v"/>Akakoromorawo shongwe yePenieri uye akauraya varume vomuguta.</para>
  <para style="p">
    <verse number="18" style="v"/>Ipapo akabvunza Zebha naZarumuna akati, “Varume vamakauraya paTabhori vakanga vakadiniko?”</para>
  <para style="p">Vakapindura vakati, “Varume vakaita semi, mumwe nomumwe airatidzika somwanakomana wamambo.”</para>
  <para style="p">
    <verse number="19" style="v"/>Gidheoni akati, “Ivavo vakanga vari vanunʼuna vangu vanakomana vamai vangu chaivo. Zvirokwazvo naJehovha mupenyu, dai makanga mavaponesa, ini handaizokuurayai.” <verse number="20" style="v"/>Akatendeukira kuna Jeta mwanakomana wake mukuru, akati, “Vauraye!” Asi Jeta haana kuvhomora munondo wake, nokuti akanga achiri mukomana uye aitya.</para>
  <para style="p">
    <verse number="21" style="v"/>Zebha naZarumuna vakati, “Uyai muzviite imi. ‘Munhu sezvaari ndizvo zvakaita simba rake.’ ” Saka Gidheoni akaswedera akavauraya, uye akatora zvishongo kubva mumitsipa yengamera dzavo.</para>
  <para style="s1">Efodhi yaGidheoni</para>
  <para style="p">
    <verse number="22" style="v"/>VaIsraeri vakati kuna Gidheoni, “Titonge iwe, mwanakomana wako nomuzukuru wako nokuti wakatiponesa kubva muruoko rwavaMidhiani.”</para>
  <para style="p">
    <verse number="23" style="v"/>Asi Gidheoni akati kwavari, “Ini handingakutongei, uye mwanakomana wangu haangakutongei. Jehovha ndiye achakutongai.” <verse number="24" style="v"/>Uye akati, “Ndine chikumbiro chimwe chete, chokuti mumwe nomumwe wenyu andipe mhete yomunzeve kubva pamugove wezvamakapamba.” (Yakanga iri tsika yavaIshumaeri yokushonga mhete dzegoridhe dzomunzeve.)</para>
  <para style="p">
    <verse number="25" style="v"/>Vakapindura vakati, “Tichafara kudzipa kwamuri.” Saka vakawaridza nguo pasi, uye murume mumwe nomumwe akakanda mhete yezvaakapamba pamusoro payo. <verse number="26" style="v"/>Uremu hwemhete dzegoridhe dzaakakumbira hwakasvika mashekeri chiuru chimwe namazana manomwe<note caller="+" style="f"><char style="fr" closed="false">8:26 </char><char style="ft" closed="false">makirogiramu angaita 19.5</char></note>, pasingaverengwi zvishongo, uketani, nguo dzepepuru dzaipfekwa namadzimambo eMidhiani kana uketani hwakanga huri pamitsipa yengamera dzavo. <verse number="27" style="v"/>Gidheoni akaita nazvo efodhi yegoridhe iyo yaakaisa muOfira, guta rake. VaIsraeri vose vakaita ufeve nokuinamata ipapo, uye yakava musungo kuna Gidheoni nokumhuri yake.</para>
  <para style="s1">Kufa kwaGidheoni</para>
  <para style="p">
    <verse number="28" style="v"/>Naizvozvo vaMidhiani vakakundwa pamberi pavaIsraeri uye havana kuzosimudzazve musoro wavo. Pamazuva okurarama kwaGidheoni, nyika yakava norugare kwamakore makumi mana.</para>
  <para style="p">
    <verse number="29" style="v"/>Jerubhi-Bhaari mwanakomana waJoashi akadzokerazve kundogara kumusha kwake. <verse number="30" style="v"/>Akanga ana vanakomana vake chaivo makumi manomwe, nokuti akanga ana vakadzi vazhinji. <verse number="31" style="v"/>Murongo wake, aigara muShekemu, akamuberekerawo mwanakomana, akamutumidza kuti Abhimereki. <verse number="32" style="v"/>Gidheoni mwanakomana waJoashi akafa akwegura zvikuru uye akavigwa muguva rababa vake Joashi muOfira ravaAbhiezeri.</para>
  <para style="p">
    <verse number="33" style="v"/>Gidheoni akati achangofa, vaIsraeri vakafevazve vakatevera vaBhaari. Vakamisa Bhaari Bheriti samwari wavo uye <verse number="34" style="v"/>havana kurangarira Jehovha Mwari wavo, akanga avanunura kubva mumaoko avavengi vavo kumativi ose. <verse number="35" style="v"/>Vakatadza kuitira mhuri yaJerubhi-Bhaari (iye Gidheoni) zvakanaka pazvinhu zvose zvakanaka zvaakanga avaitira.</para>
  <chapter number="9" style="c"/>
  <para style="s1">Abhimereki</para>
  <para style="p">
    <verse number="1" style="v"/>Abhimereki mwanakomana waJerubhi-Bhaari akaenda kuhanzvadzi dzamai vake vaiva muShekemu akati kwavari uye nokuna vose veimba yamai vake, <verse number="2" style="v"/>“Bvunzai vose vanogara muShekemu kuti, ‘Zviri nani kwamuri ndezvipi: Kuti mutongwe navanakomana vose vaJerubhi-Bhaari vari makumi manomwe kana kungotongwa nomunhu mumwe chete?’ Murangarire kuti ini ndiri nyama neropa renyu.”</para>
  <para style="p">
    <verse number="3" style="v"/>Hanzvadzi dzamai vake dzakarondedzerazve zvose izvi kuvagari veShekemu, vakada kutevera Abhimereki, nokuti vakati, “Ihama yedu.” <verse number="4" style="v"/>Vakamupa mashekeri esirivha makumi manomwe<note caller="+" style="f"><char style="fr" closed="false">9:4 </char><char style="ft" closed="false">0.8 yekirogiramu </char></note> aibva mutemberi yaBhaari-Bheriti, uye Abhimereki akaishandisa kutenga varume vakanga vakaipa uye vasina tsitsi, vakava vateveri vake. <verse number="5" style="v"/>Akaenda kuimba yababa vake muOfira uye akaponda paruware rumwe chete vanakomana vababa vake makumi manomwe, ivo vanakomana vaJerubhi-Bhaari. Asi Jotamu, muduku pane vose kuvanakomana vaJerubhi-Bhaari, akapunyuka nokuti akavanda. <verse number="6" style="v"/>Ipapo vagari vose vomuShekemu nokuBheti Miro vakaungana parutivi pomuti mukuru pambiru iri muShekemu kuti vagadze Abhimereki samambo.</para>
  <para style="p">
    <verse number="7" style="v"/>Jotamu akati azvinzwa, akakwira pamusoro peGomo reGerizimu akadanidzira kwavari akati, “Nditeererei imi vagari veShekemu, kuti Mwari agoteerera kwamuri. <verse number="8" style="v"/>Rimwe zuva miti yakabuda kundozodza mambo wayo. Vakati kumuti womuOrivhi, ‘Iva mambo wedu.’</para>
  <para style="p">
    <verse number="9" style="v"/>“Asi muti womuOrivhi wakapindura ukati, ‘Ko, ndingada kusiya mafuta angu, anoremekedzwa nezvose, vamwari navanhu, kuti ndinozengaira hangu pamusoro pemiti here?’</para>
  <para style="p">
    <verse number="10" style="v"/>“Shure kwaizvozvo, miti yakati kumuonde, ‘Uya uzova mambo wedu.’</para>
  <para style="p">
    <verse number="11" style="v"/>“Asi muonde wakapindura ukati, ‘Ndingada hangu kusiya muchero wangu, wakanaka kudai uye unotapira, kuti ndinozengaira pamusoro pemiti here?’</para>
  <para style="p">
    <verse number="12" style="v"/>“Ipapo miti ikati kumuzambiringa, ‘Uya uzova mambo wedu.’</para>
  <para style="p">
    <verse number="13" style="v"/>“Asi muzambiringa wakapindura ukati, ‘Ndingada hangu kusiya waini yangu inofadza vose vamwari navanhu, kuti ndinozengaira pamusoro pemiti here?’</para>
  <para style="p">
    <verse number="14" style="v"/>“Pakupedzisira, miti yose yakati kurukato, ‘Uya uve mambo wedu.’</para>
  <para style="p">
    <verse number="15" style="v"/>“Rukato rukati kumiti, ‘Kana muchida kundizodza kuti ndive mambo wenyu zvirokwazvo, uyai muvande pamumvuri wangu; asi kana zvisizvo, moto ngaubude murukato ugopisa misidhari yeRebhanoni!’</para>
  <para style="p">
    <verse number="16" style="v"/>“Zvino kana imi makaita zvinokudzwa uye zvakatendeka pamakaita Abhimereki mambo, uye kana makaita zvakanaka kuna Jerubhi-Bhaari nokumhuri yake, uye kana makamubata sezvaanofanira, <verse number="17" style="v"/>uye nokufunga kuti baba vangu vakakurwirai, vakaisa upenyu hwavo panjodzi kuti vakununurei kubva muruoko rweMidhiani <verse number="18" style="v"/>(asi nhasi mapandukira mhuri yababa vangu, mukaponda vanakomana vavo makumi manomwe padombo rimwe chete, uye mukaisa Abhimereki, mwanakomana womurandakadzi wavo kuti ave mambo pamusoro pavagere muShekemu nokuda kwokuti ihama yenyu), <verse number="19" style="v"/>kana zvino makaita norukudzo uye nokutenda kwakanaka kuna Jerubhi-Bhaari nemhuri yake, nhasi Abhimereki ngaave mufaro wenyu, nemiwo muve wakewo! <verse number="20" style="v"/>Asi kana musina kudaro, moto ngaubude kubva kuna Abhimereki, uye uparadze imi, vagari veShekemu neBheti Miro, uye moto ngaubude kwamuri, vagari veShekemu neBheti Miro, ugoparadza Abhimereki!”</para>
  <para style="p">
    <verse number="21" style="v"/>Ipapo Jotamu akatiza, akapunyukira kuBheeri, uye akagara ikoko nokuti akanga achitya mukoma wake Abhimereki.</para>
  <para style="p">
    <verse number="22" style="v"/>Shure kwamakore matatu aAbhimereki achitonga Israeri, <verse number="23" style="v"/>Mwari akatuma mweya wakaipa pakati paAbhimereki navagari vomuShekemu, ukanyengera Abhimereki. <verse number="24" style="v"/>Mwari akaita izvi kuitira kuti zvakaipa zvakaitirwa vanakomana makumi manomwe vaJerubhi-Bhaari, kuteurwa kweropa ravo, kutsiviwe pamusoro pomununʼuna wavo Abhimereki uye napamusoro pavagari veShekemu, avo vakanga vamubatsira kuponda vanakomana vababa vake. <verse number="25" style="v"/>Mukumurwisa kwavo, vagari ava veShekemu vakaisa varume pamusoro pezvikomo kuti vavandire nokupamba mumwe nomumwe aipfuura, uye izvi zvakaziviswa kuna Abhimereki.</para>
  <para style="p">
    <verse number="26" style="v"/>Zvino Gaari mwanakomana waEbhedhi akaenda navanunʼuna vake kundogara muShekemu, uye vagari vomo vakavimba naye. <verse number="27" style="v"/>Vakaenda kuminda vakandounganidza mazambiringa vakaasvina uye vakaita mutambo. Vakapinda mutemberi yamwari wavo, vakadya vakanwa uye vakatuka Abhimereki. <verse number="28" style="v"/>Ipapo Gaari mwanakomana waEbhedhi akati, “Abhimereki ndianiko uye Shekemu ndianiko, kuti tive varanda vake? Ko, haazi mwanakomana waJerubhi-Bhaari, uye Zebhuri haazi mutevedzeri wake here? Shandirai vanhu vaHamori, baba vaShekemu! Seiko tichishandira Abhimereki? <verse number="29" style="v"/>Dai chete vanhu ava vanga vari pasi pangu! Ipapo ndaimubvisa. Ndaizoti kuna Abhimereki, ‘Dana hondo yako yose!’ ”</para>
  <para style="p">
    <verse number="30" style="v"/>Zebhuri mubati weguta akati anzwa zvakataurwa naGaari mwanakomana waEbhedhi, akatsamwa zvikuru. <verse number="31" style="v"/>Akatuma nhume kuna Abhimereki muchivande achiti, “Gaari mwanakomana waEbhedhi uye navanunʼuna vake vakasvika kuShekemu uye vari kukuchidzira guta kuti rikurwisei. <verse number="32" style="v"/>Saka zvino, usiku, imi navanhu venyu munofanira kuzovandira muri muminda. <verse number="33" style="v"/>Panguva dzamangwanani, zuva robuda, mupinde murwise guta. Panouya Gaari navanhu vake kuti vabude kuzorwa nemi, muite zvose zvamunogona noruoko rwenyu.”</para>
  <para style="p">
    <verse number="34" style="v"/>Saka Abhimereki namauto ake akasimuka usiku akaenda kunzvimbo dzakavanda pedyo neShekemu mumapoka mana. <verse number="35" style="v"/>Zvino Gaari mwanakomana waEbhedhi akanga abuda uye akanga amire pamukova wamasuo eguta apo Abhimereki navarwi vake vakasimuka pavakanga vakavanda.</para>
  <para style="p">
    <verse number="36" style="v"/>Gaari akati achivaona, akati kuna Zebhuri, “Tarira, vanhu vari kuburuka kubva pamusoro pamakomo!”</para>
  <para style="p">Zebhuri akapindura akati, “Uri kuona mimvuri yamakomo savanhu iwe.”</para>
  <para style="p">
    <verse number="37" style="v"/>Asi Gaari akadanidzirazve akati, “Tarira vanhu vari kuburuka kubva pakati penyika, rimwe boka riri kubva nenzira yomuti wavavuki.”</para>
  <para style="p">
    <verse number="38" style="v"/>Ipapo Zebhuri akati kwaari, “Kutaura kwako kukuru kuripiko zvino, iyewe waiti, ‘Abhimereki ndianiko kuti isu tive varanda kwaari?’ Handiti ava ndivo vanhu vawaizvidza here? Chibuda undorwa navo!”</para>
  <para style="p">
    <verse number="39" style="v"/>Saka Gaari akabuda akatungamirira vanhu veShekemu akarwa naAbhimereki. <verse number="40" style="v"/>Abhimereki akamudzinganisa uye vazhinji vakafa vakuvadzwa mukutiza uku nzira yose kusvikira pamukova wokupinda pasuo reguta. <verse number="41" style="v"/>Abhimereki akagara muAruma, uye Zebhuri akadzinga Gaari navanunʼuna vake muShekemu.</para>
  <para style="p">
    <verse number="42" style="v"/>Fume mangwana vanhu veShekemu vakabuda vakaenda kuminda, uye izvi zvakaziviswa kuna Abhimereki. <verse number="43" style="v"/>Saka akatora vanhu vake, akavakamura akavaisa mumapoka matatu akavandira musango. Akati achiona vanhu vachibuda muguta, akasimuka kuti avarwise. <verse number="44" style="v"/>Abhimereki namapoka aakanga anawo vakamhanyira pamukova wokupinda pasuo reguta. Ipapo mapoka maviri akamhanyira vaya vakanga vari kuminda vakavauraya. <verse number="45" style="v"/>Zuva rose iroro, Abhimereki akarwisa kwazvo guta kusvikira aritapa uye auraya vanhu varo. Ipapo akaparadza guta uye akakusha munyu pamusoro paro.</para>
  <para style="p">
    <verse number="46" style="v"/>Vachinzwa izvi vagari vomushongwe yeShekemu, vakapinda munhare dzetemberi yaEri-Bheriti. <verse number="47" style="v"/>Abhimereki akati anzwa kuti vakanga vakaungana ipapo, <verse number="48" style="v"/>Iye navanhu vake vose vakakwira muGomo reZarimoni. Akatora demo akagura matavi, akaasimudza akaaisa pamapfudzi ake. Akarayira varume vaaiva navo akati, “Kurumidzai! Itai zvamandiona ndichiita!” <verse number="49" style="v"/>Saka varume vose vakagura matavi vakatevera Abhimereki. Vakaatutira pamusoro penhare ndokuitungidza nomoto vanhu vari mukati. Saka vanhu vose vaiva mushongwe yeShekemu, varume navakadzi vanenge chiuru chimwe chete vakafawo.</para>
  <para style="p">
    <verse number="50" style="v"/>Shure kwaizvozvo Abhimereki akaenda kuTebhezi akarikomba uye akaritapa. <verse number="51" style="v"/>Kunyange zvakadaro, mukati meguta makanga mune shongwe yakasimba, munova ndimo makatizira varume vose navakadzi, navanhu vose veguta. Vakazvikiyira mukati vakakwira padenga reshongwe. <verse number="52" style="v"/>Abhimereki akaenda kushongwe iyo uye akairwisa. Asi akati achiswedera pamukova weshongwe kuti aipise nomoto, <verse number="53" style="v"/>mukadzi akakanda guyo pamusoro pake rikatsemura dehenya rake.</para>
  <para style="p">
    <verse number="54" style="v"/>Pakarepo akadana mutakuri wenhumbi dzake dzokurwa akati, “Vhomora munondo wako undiuraye, kuti vasazoti, ‘Akaurayiwa nomukadzi.’ ” Saka muranda wake akamubaya akafa. <verse number="55" style="v"/>VaIsraeri vakati vaona kuti Abhimereki afa, vakaenda kumusha.</para>
  <para style="p">
    <verse number="56" style="v"/>Naizvozvo Jehovha akatsiva kuipa kwaAbhimereki kwaakaita kuna baba vake nokuponda vanakomana vababa vake makumi manomwe. <verse number="57" style="v"/>Mwari akaitawo kuti varume veShekemu varipe zvakaipa zvavo zvose. Kutuka kwaJotamu, mwanakomana waJerubhi-Bhaari kwakauya pamusoro pavo.</para>
  <chapter number="10" style="c"/>
  <para style="s1">Tora</para>
  <para style="p">
    <verse number="1" style="v"/>Shure kwenguva yaAbhimereki murume weIsraeri, Tora mwanakomana waPua, mwanakomana waDhodho, akasimuka kuti aponese Israeri. Akanga achigara muShamiri munyika yezvikomo yeEfuremu. <verse number="2" style="v"/>Akatungamirira Israeri kwamakore makumi maviri namatatu, ipapo akafa, uye akavigwa muShamiri.</para>
  <para style="s1">Jairi</para>
  <para style="p">
    <verse number="3" style="v"/>Akazoteverwa naJairi muGireadhi, uyo akatungamirira Israeri kwamakore makore makumi maviri. <verse number="4" style="v"/>Akanga ana vanakomana makumi matatu, vaitasva mbongoro makumi matatu. Vaitonga maguta makumi matatu muGireadhi, ayo anodaidzwa nhasi kunzi Havhoti Jairi. <verse number="5" style="v"/>Jairi paakafa, akavigwa muKamoni.</para>
  <para style="s1">Jefuta</para>
  <para style="p">
    <verse number="6" style="v"/>VaIsraeri vakaitazve zvakaipa pamberi paJehovha. Vakashumira vanaBhaari, vanaAshitoreti, navamwari veAramu, vamwari veSidhoni, vamwari veMoabhu, vamwari vavaAmoni navamwari vavaFiristia. Uye nokuti vaIsraeri vakasiya Jehovha vakasazomushumirazve, <verse number="7" style="v"/>iye akavatsamwira. Akavatengesa mumaoko avaFiristia neavaAmoni, <verse number="8" style="v"/>avo vakavanetsa uye vakavapwanya mugore iroro. Vakadzvinyirira vaIsraeri vose vakanga vari nechokumabvazuva kweJorodhani muGireadhi, munyika yavaAmori, kwamakore gumi namasere. <verse number="9" style="v"/>VaAmoni vakayambukawo Jorodhani kuti vandorwa neJudha, Bhenjamini uye neimba yaEfuremu; uye vaIsraeri vakashushikana zvikuru. <verse number="10" style="v"/>Ipapo vaIsraeri vakachema kuna Jehovha vakati, “Takakutadzirai nokuti takarasa Mwari wedu uye tikashumira vaBhaari.”</para>
  <para style="p">
    <verse number="11" style="v"/>Jehovha akapindura akati, “Pamakadzvinyirirwa navaIjipita, vaAmori, vaAmoni, vaFiristia, <verse number="12" style="v"/>vaSidhoni, vaAmareki, navaMaoni uye mukachema kwandiri kuti ndikubatsirei, handina kukuponesai mumaoko avo here? <verse number="13" style="v"/>Asi imi makandirasa mukashumira vamwe vamwari, saka handichadi kukuponesaizve. <verse number="14" style="v"/>Endai mundochema kuna vamwari vamakasarudza. Ngavakuponesei pamunenge mava kutambudzika!”</para>
  <para style="p">
    <verse number="15" style="v"/>Asi vaIsraeri vakati kuna Jehovha, “Takatadza hedu. Tiitirei zvose zvamunoona kuti zvakanaka kwamuri, asi tapota tinunurei henyu nhasi.” <verse number="16" style="v"/>Ipapo vakarasa vamwari vatorwa pakati pavo vakashumira Jehovha. Uye haana kuzotenderazve kutambudzika kweIsraeri.</para>
  <para style="p">
    <verse number="17" style="v"/>VaAmoni pavakadanwa kuhondo uye vakadzika musasa muGireadhi, vaIsraeri vakaungana vakadzika musasa paMizipa. <verse number="18" style="v"/>Vatungamiri vavanhu veGireadhi vakati kuno mumwe nomumwe wavo, “Ani naani achatanga kundorwa navaAmoni ndiye achava mukuru wavose vanogara muGireadhi.”</para>
  <chapter number="11" style="c"/>
  <para style="p">
    <verse number="1" style="v"/>Jefuta muGireadhi, akanga ari murwi ane simba. Baba vake vainzi Gireadhi; mai vake vakanga vari chifeve. <verse number="2" style="v"/>Mukadzi waGireadhi akamuberekerawo vanakomana, uye vakati vakura, vakadzinga Jefuta. Vakati, “Iwe hauna nhaka ipi zvayo yauchawana mumhuri yedu, nokuti uri mwanakomana womumwe mukadzi.” <verse number="3" style="v"/>Saka Jefuta akatiza kubva pavanunʼuna vake akandogara munyika yeTobhi, uko kwaakandounganirwa navarume vakaipa uye vakamutevera.</para>
  <para style="p">
    <verse number="4" style="v"/>Mushure menguva yakati kuti, vaAmoni vakarwa navaIsraeri, <verse number="5" style="v"/>Vakuru veGireadhi vakaenda kundotora Jefuta kubva kunyika yeTobhi. <verse number="6" style="v"/>Vakati, “Uya uzova mutungamiri wehondo, kuti tigorwa navaAmoni.”</para>
  <para style="p">
    <verse number="7" style="v"/>Jefuta akati kwavari, “Hamuna kundivenga here mukandidzinga mumba mababa vangu? Sei mava kuuya kwandiri zvino, imi mava munhamo?”</para>
  <para style="p">
    <verse number="8" style="v"/>Vakuru veGireadhi vakati kwaari, “Zvisinei hazvo, isu hedu tiri kudzokera kwamuri iye zvino; handei tose kundorwa navaAmoni, uye muchava mukuru wedu pamusoro pavose vagere muGireadhi.”</para>
  <para style="p">
    <verse number="9" style="v"/>Jefuta akapindura akati, “Ngatimboti madzokera neni kundorwa navaAmoni uye Jehovha akavapa kwandiri, ndichava mukuru wenyu zvechokwadi here?”</para>
  <para style="p">
    <verse number="10" style="v"/>Vakuru veGireadhi vakapindura vakati, “Jehovha ndiye chapupu chedu; zvirokwazvo tichaita sezvaunoreva.” <verse number="11" style="v"/>Saka Jefuta akaenda navakuru veGireadhi, vanhu vakamuita mukuru wavo uye nomutungamiri wehondo. Uye akadzokorora mashoko ake ose pamberi paJehovha muMizipa.</para>
  <para style="p">
    <verse number="12" style="v"/>Ipapo Jefuta akatuma nhume kuna mambo wavaAmoni nomubvunzo wokuti, “Mhosva yamunayo nesu ndeyeiko zvamunorwisa nyika yedu?”</para>
  <para style="p">
    <verse number="13" style="v"/>Mambo wavaAmoni akapindura nhume dzaJefuta achiti, “VaIsraeri pavakabuda muIjipiti, vakatora nyika yangu kubva kuArinoni kusvikira kuJabhoki, kwose nokuJorodhani. Zvino idzosei norugare.”</para>
  <para style="p">
    <verse number="14" style="v"/>Jefuta akatumazve nhume kuna mambo wavaAmoni <verse number="15" style="v"/>achiti,</para>
  <para style="pm">“Zvanzi naJefuta: Israeri haina kutora nyika yeMoabhu kana nyika yavaAmoni. <verse number="16" style="v"/>Asi pavakabuda muIjipiti, Israeri yakaenda nomurenje kusvikira kuGungwa Dzvuku uye nokumusoro kuKadheshi. <verse number="17" style="v"/>Ipapo Israeri yakatuma nhume kuna mambo weEdhomu, ichiti, ‘Titendereiwo kupfuura nomunyika yenyu,’ asi mambo weEdhomu akaramba kunzwa. Vakatumawo nhume kuna mambo weMoabhu, naiyewo akaramba. Saka vakagara paKadheshi.</para>
  <para style="pm">
    <verse number="18" style="v"/>“Shure kwaizvozvo vakafamba nomurenje, vachitenderera nyika dzeEdhomu neMoabhu, vakandodzika musasa kuno rumwe rutivi rweArinoni. Havana kupinda munyika yeMoabhu, nokuti Arinoni waiva muganhu wayo.</para>
  <para style="pm">
    <verse number="19" style="v"/>“Ipapo vaIsraeri vakatuma nhume kuna Sihoni mambo wavaAmori, akanga achitonga muHeshibhoni, akati kwaari, ‘Titendereiwo kupfuura nomunyika yenyu tichienda kunzvimbo yedu.’ <verse number="20" style="v"/>Kunyange zvakadaro, Sihoni haana kuvimba navaIsraeri kuti vapfuure nomunyika yake. Akaunganidza vanhu vake vose vakandodzika musasa paJahazi uye vakarwa navaIsraeri.</para>
  <para style="pm">
    <verse number="21" style="v"/>“Ipapo Jehovha, Mwari waIsraeri, akaisa Sihoni navanhu vake vose mumaoko avaIsraeri, uye vakavakunda. Israeri yakatora nyika yose yavaAmori vaigara munyika iyo, <verse number="22" style="v"/>vakaitapa yose kubva paArinoni kusvikira kuJabhoki uye kubva kurenje kusvikira kuJorodhani.</para>
  <para style="pm">
    <verse number="23" style="v"/>“Zvino sezvo Jehovha, Mwari waIsraeri akadzinga vaAmori pamberi pavanhu vake Israeri, iwe une kodzero ipi yokuti uitore? <verse number="24" style="v"/>Ko, hautori here zvaunopiwa namwari wako Kemoshi? Naizvozvo zvose zvatinopiwa naJehovha Mwari wedu, ndizvo zvatichatora. <verse number="25" style="v"/>Ko, iwe uri nani kupfuura Bharaki mwanakomana waZipori mambo weMoabhu here? Akambopopotedzana navaIsraeri kana kurwa navo here? <verse number="26" style="v"/>Israeri yakagara muHeshibhoni, Aroeri, nemisha yakapoteredza uye namaguta ose akatarisana neArinoni. Wakaregereiko kuatora panguva iyoyo? <verse number="27" style="v"/>Ini handina kukutadzira asi iwe ndiwe wava kundikanganisira nokuda kurwa neni. Jehovha, iye mutongi ngaatonge, ngaatonge gakava iri nhasi riri pakati pavaIsraeri navaAmoni.”</para>
  <para style="m">
    <verse number="28" style="v"/>Kunyange zvakadaro, mambo weAmoni, haana kuteerera nhume dzaJefuta dzaakatuma.</para>
  <para style="p">
    <verse number="29" style="v"/>Ipapo Mweya waJehovha wakauya pamusoro paJefuta. Akayambuka Gireadhi neManase, akapfuura napaMizipa yeGireadhi, uye kubva ipapo akafamba akandorwa navaAmoni. <verse number="30" style="v"/>Uye Jefuta akaita mhiko kuna Jehovha akati, “Kana mukaisa vaAmoni mumaoko angu, <verse number="31" style="v"/>chose chichabuda napamukova weimba yangu kuzosangana neni pakudzoka kwangu ndakunda vaAmoni, chichava chaJehovha, uye ndichachibayira sechipiriso chinopiswa.”</para>
  <para style="p">
    <verse number="32" style="v"/>Ipapo Jefuta akabuda kundorwa navaAmoni, uye Jehovha akavapa mumaoko ake. <verse number="33" style="v"/>Akaparadza maguta makumi maviri kubva kuAroeri kusvikira pedyo neMiniti, akandoguma kuAbheri Keramimi. Nokudaro Israeri yakakunda Amoni.</para>
  <para style="p">
    <verse number="34" style="v"/>Jefuta akati odzokera kumusha kwake kuMizipa, ndiani akazouya kuzomuchingamidza kunze kwomwanasikana wake, achitamba, matambureni achiridzwa! Ndiye akanga achingova mwana wake oga. Akanga asina mwanakomana kana mwanasikana kunze kwake iye oga. <verse number="35" style="v"/>Akati achimuona akabvarura nguo dzake uye akachema achiti, “Haiwa mwanasikana wangu! Wandishungurudza nokuti ndaita mhiko kuna Jehovha yandisingagoni kuputsa.”</para>
  <para style="p">
    <verse number="36" style="v"/>Akapindura akati, “Baba vangu, mapa shoko renyu kuna Jehovha. Ndiitirei henyu sezvamakavimbisa, sezvo zvino Jehovha akatsivira vavengi venyu, ivo vaAmoni. <verse number="37" style="v"/>Asi nditenderei henyu chikumbiro chimwe chete ichi. Ndipei henyu mwedzi miviri kuti ndiende kuzvikomo ndinochema pamwe chete neshamwari dzangu, nokuti handichazowanikwi.”</para>
  <para style="p">
    <verse number="38" style="v"/>Iye akati, “Ungaenda hako.” Uye akamutendera kuti aende kwemwedzi miviri. Iye navamwe vasikana vakaenda kuzvikomo vakandochema nokuti akanga asingazombowanikwi. <verse number="39" style="v"/>Shure kwemwedzi miviri akadzoka kuna baba vake uye vakaita kwaari sezvavakanga vapika. Uye akanga ari mhandara.</para>
  <para style="p">Ndipo pakabva tsika yavaIsraeri <verse number="40" style="v"/>yokuti gore rimwe nerimwe, vanasikana veIsraeri vanobuda kwamazuva mana kundoita chirangaridzo chomwanasikana waJefuta muGireadhi.</para>
  <chapter number="12" style="c"/>
  <para style="s1">Jefuta neEfuremu</para>
  <para style="p">
    <verse number="1" style="v"/>Varume veEfuremu vakadana varwi vavo, vakayambuka mhiri vakaenda kuZafani vakandoti kuna Jefuta, “Wakaendereiko kundorwa navaAmoni ukasatidana kuti tiende newe? Tichapisa imba yako iwe uri mukati.”</para>
  <para style="p">
    <verse number="2" style="v"/>Jefuta akapindura akati, “Ini navanhu vangu takanga tiri pakurwisana kukuru navaAmoni, uye kunyange ndakadana, imi hamuna kundiponesa kubva mumaoko avo. <verse number="3" style="v"/>Pandakaona kuti hamusi kuda kubatsira, ndakaisa upenyu hwangu mumaoko angu ndikayambuka kundorwa navaAmoni, uye Jehovha akandipa kukunda pamusoro pavo. Zvino mauyireiko nhasi kuzorwa neni?”</para>
  <para style="p">
    <verse number="4" style="v"/>Ipapo Jefuta akaunganidza varume veGireadhi akarwa neEfuremu. VaGireadhi vakavauraya nokuti vaEfuremu vakanga vati, “Imi vaGireadhi muri vanhu vakatiza kubva kuna Efuremu naManase.” <verse number="5" style="v"/>VaGireadhi vakatora mazambuko eJorodhani aienda kuEfuremu, uye upi noupi wavakasara veEfuremu aiti akati, “Regai hangu ndiyambukire mhiri,” varume veGireadhi vaimubvunza vachiti, “Uri muEfuremu here?” Kana akapindura achiti, “Kwete,” <verse number="6" style="v"/>vaiti, “Zvakanaka, iti, ‘Shibhoreti.’ ” Kana akati, “Sibhoreti” nokuda kwokuti akanga asingagoni kureva shoko iro zvakanaka, vaimubata vomuuraya pamazambuko eJorodhani. Zviuru makumi mana nezviviri zvavaEfuremu zvakaurayiwa panguva iyoyo.</para>
  <para style="p">
    <verse number="7" style="v"/>Jefuta akatungamirira vaIsraeri kwamakore matanhatu. Ipapo Jefuta muGireadhi akafa, uye akavigwa muguta riri muGireadhi.</para>
  <para style="s1">Ibhizani, Eroni naAbhudhoni</para>
  <para style="p">
    <verse number="8" style="v"/>Shure kwake, Ibhizani weBheterehema akatungamirira Israeri. <verse number="9" style="v"/>Akanga ana vanakomana makumi matatu uye vanasikana makumi matatu. Akawanisa vanasikana vake kuvanhu vakanga vasiri vorudzi rwake, uye akavigira vanakomana vake vanasikana vakanga vasiri vorudzi rwake makumi matatu kuti vave vakadzi vavo. Ibhizani akatungamirira Israeri kwamakore manomwe. <verse number="10" style="v"/>Ipapo Ibhizani akafa, uye akavigwa muBheterehema.</para>
  <para style="p">
    <verse number="11" style="v"/>Shure kwake, Eroni muZebhuruni akatungamirira vaIsraeri kwamakore gumi. <verse number="12" style="v"/>Ipapo Eroni akafa, uye akavigwa muAijaroni munyika yaZebhuruni.</para>
  <para style="p">
    <verse number="13" style="v"/>Shure kwake, Abhudhoni mwanakomana waHireri aibva kuPiratoni, akatungamirira Israeri. <verse number="14" style="v"/>Akanga ana vanakomana makumi mana uye vazukuru makumi matatu, vaitasva mbongoro makumi manomwe. Akatungamirira vaIsraeri kwamakore masere. <verse number="15" style="v"/>Ipapo Abhudhoni mwanakomana waHireri akafa, uye akavigwa paPiratoni muEfuremu, munyika yezvikomo yavaAmareki.</para>
  <chapter number="13" style="c"/>
  <para style="s1">Kuberekwa kwaSamusoni</para>
  <para style="p">
    <verse number="1" style="v"/>VaIsraeri vakaitazve zvakaipa pamberi paJehovha, saka Jehovha akavaisa mumaoko avaFiristia kwamakore makumi mana.</para>
  <para style="p">
    <verse number="2" style="v"/>Mumwe murumwe weZora ainzi Manoa, aibva muimba yavaDhani, akanga ane mukadzi akanga asingabereki, asina mwana. <verse number="3" style="v"/>Mutumwa waJehovha akazviratidza kwaari uye akati, “Iwe haubereki uye hauna mwana, asi uchava nemimba uye ugova nomwanakomana. <verse number="4" style="v"/>Zvino uone kuti warega kunwa waini kana zvimwe zvokunwa zvakaviriswa uye kuti urege kudya chinhu chipi zvacho chisina kuchena, <verse number="5" style="v"/>nokuti uchava nemimba uye uchabereka mwanakomana. Chisvo hachifaniri kuveura musoro wake, nokuti mukomana anofanira kuva muNaziri, akatsaurirwa kuna Mwari kubva pakuzvarwa kwake, uye ndiye achatanga kusunungura vaIsraeri kubva mumaoko avaFiristia.”</para>
  <para style="p">
    <verse number="6" style="v"/>Ipapo mukadzi akaenda kumurume wake akandomuudza akati, “Munhu waMwari asvika kwandiri. Anga achiratidzika somutumwa waMwari, anotyisa kwazvo. Handina kumubvunza kuti abva kupi, uye haana kundiudza zita rake. <verse number="7" style="v"/>Asi ati kwandiri, ‘Uchava nemimba uye uchabereka mwanakomana. Zvino, chirega kunwa waini kana zvimwe zvokunwa zvakaviriswa uye usadya chinhu chipi zvacho chisina kuchena, nokuti mukomana achava muNaziri waMwari kubva pakuzvarwa kwake kusvikira pazuva raanofa.’ ”</para>
  <para style="p">
    <verse number="8" style="v"/>Ipapo Manoa akanyengetera kuna Jehovha akati, “Haiwa Jehovha, ndinokukumbirai, regai munhu waMwari wamakatuma kwatiri adzokezve kuti azotidzidzisa kurera kwatingaita mukomana achazozvarwa.”</para>
  <para style="p">
    <verse number="9" style="v"/>Mwari akanzwa Manoa, uye mutumwa waMwari akauyazve kumukadzi panguva yaakanga ari kumunda; asi murume wake Manoa akanga asipo paari. <verse number="10" style="v"/>Mukadzi akakurumidza kundoudza murume wake kuti, “Ari pano! Murume uya akazviratidza kwandiri zuva riya!”</para>
  <para style="p">
    <verse number="11" style="v"/>Manoa akasimuka akatevera mukadzi wake. Akati asvika pamurume uya, akati, “Ndimi here makataura kumukadzi wangu?”</para>
  <para style="p">Iye akati, “Ndini.”</para>
  <para style="p">
    <verse number="12" style="v"/>Saka Manoa akamubvunza akati, “Mashoko enyu paachazadziswa, mutemo unofanira kutevedzwa paupenyu hwomukomana napabasa rake ndoupi?”</para>
  <para style="p">
    <verse number="13" style="v"/>Mutumwa waJehovha akapindura akati, “Mukadzi wako anofanira kuita zvose zvandakamuudza. <verse number="14" style="v"/>Haafaniri kudya chinhu chipi zvacho chinobva pamuzambiringa, uye kunwa waini ipi zvayo kana zvimwe zvokunwa zvakaviriswa kana kudya chinhu chipi zvacho chisina kuchena. Anofanira kuita zvose zvandakamurayira.”</para>
  <para style="p">
    <verse number="15" style="v"/>Manoa akati kumutumwa waJehovha, “Tingada kuti mumbogara kusvikira takugadzirirai kambudzana.”</para>
  <para style="p">
    <verse number="16" style="v"/>Mutumwa waJehovha akapindura akati, “Kunyange dai mukandibata henyu, handingadyi chokudya chenyu chipi zvacho. Asi kana muchigadzira chipiriso chinopiswa, chipei kuna Jehovha.” (Manoa haana kuziva kuti akanga ari mutumwa Jehovha.)</para>
  <para style="p">
    <verse number="17" style="v"/>Ipapo Manoa akabvunza mutumwa waJehovha akati, “Zita renyu ndianiko, kuitira kuti tigokukudzai pachazadziswa shoko renyu?”</para>
  <para style="p">
    <verse number="18" style="v"/>Akapindura akati, “Unobvunzireiko zita rangu? Haringanzwisisiki.” <verse number="19" style="v"/>Ipapo Manoa akatora kambudzana, pamwe chete nechipiriso chezviyo, akazvibayira kuna Jehovha paruware. Uye Jehovha akaita chinhu chinoshamisa, Manoa nomukadzi wake vakatarisa: <verse number="20" style="v"/>Murazvo wemoto wakati uchikwira kubva paaritari wakananga kudenga, mutumwa waJehovha akakwira ari mumurazvo. Vakati vaona izvi, Manoa nomukadzi wake vakawira pasi nezviso zvavo. <verse number="21" style="v"/>Asi mutumwa waJehovha haana kuzozviratidzazve kuna Manoa nomukadzi wake, ipapo Manoa akaziva kuti akanga ari mutumwa waJehovha.</para>
  <para style="p">
    <verse number="22" style="v"/>Akati, “Tichafa zvirokwazvo! Taona Mwari!”</para>
  <para style="p">
    <verse number="23" style="v"/>Asi mukadzi wake akati, “Kana Jehovha anga achida kutiuraya, angadai asina kugamuchira chipiriso chinopiswa nechipiriso chezviyo kubva mumaoko edu, uye angadai asina kutiratidza zvinhu zvose izvi kana kutiudza izvi zvino.”</para>
  <para style="p">
    <verse number="24" style="v"/>Mukadzi akasununguka mwanakomana uye akamutumidza zita rokuti Samusoni. Akakura uye Jehovha akamuropafadza, <verse number="25" style="v"/>uye Mweya waJehovha wakatanga kumumutsa paakanga ari paMahane Dhani, pakati peZora neEshitaori.</para>
  <chapter number="14" style="c"/>
  <para style="s1">Kuwana kwaSamusoni</para>
  <para style="p">
    <verse number="1" style="v"/>Samusoni akaburuka akaenda kuTimina akandoona ikoko mukadzi muduku wechiFiristia. <verse number="2" style="v"/>Akati adzoka, akasvikoti kuna baba namai vake, “Ndaona mukadzi wechiFiristia muTimina; zvino nditorerei kuti ave mukadzi wangu.”</para>
  <para style="p">
    <verse number="3" style="v"/>Baba namai vake vakapindura vakati, “Hapana here mukadzi akakodzera pakati pehama dzako kana pakati pavanhu vokwedu vose? Ungaenda here kuvaFiristia vasina kudzingiswa kuti undotora mukadzi?”</para>
  <para style="p">Asi Samusoni akati kuna baba vake, “Nditorerei iye. Ndiye akanaka kwandiri.” <verse number="4" style="v"/>(Vabereki vake vakanga vasingazivi kuti izvi zvakanga zvichibva kuna Jehovha, akanga achitsvaka mukana wokurwa navaFiristia; nokuti nenguva iyo ndivo vakanga vachitonga vaIsraeri.) <verse number="5" style="v"/>Samusoni akaburuka akaenda kuTimina pamwe chete nababa vake namai vake. Vakati vasvika kuminda yemizambiringa yeTimina, pakarepo shumba yakauya yakananga kwaari ichiomba. <verse number="6" style="v"/>Mweya waJehovha wakauya pamusoro pake nesimba zvokuti akabvambura shumba napakati namaoko ake kunge anobvambura mbudzana. <verse number="7" style="v"/>Ipapo akaburuka akandotaura nomukadzi, uye aimuda.</para>
  <para style="p">
    <verse number="8" style="v"/>Mushure menguva yakati kuti, paakadzokera kundomuroora, akatsauka kundoona mutumbi weshumba. Mukati macho makanga mava nebumha renyuchi nouchi, <verse number="9" style="v"/>akahubura namaoko ake akadya achifamba. Akati asvika kuvabereki vake akavapa humwe vakadyawo naivo. Asi haana kuvaudza kuti akanga atora uchi mumutumbi weshumba.</para>
  <para style="p">
    <verse number="10" style="v"/>Zvino baba vake vakaburuka kundoona mukadzi uya. Uye Samusoni akaita mutambo ikoko, setsika yaiitwa nezvikomba. <verse number="11" style="v"/>Paakasvika, akapiwa shamwari makumi matatu.</para>
  <para style="p">
    <verse number="12" style="v"/>Samusoni akati kwavari, “Regai ndikutaurirei chirahwe. Kana mukagona kuchidudzira mukati mamazuva manomwe omutambo, ini ndichakupai nguo dzomucheka dzinosvika makumi matatu nehanzu makumi matatu. <verse number="13" style="v"/>Kana musingagoni kudzidudzira, imi munofanira kundipa nguo dzomucheka makumi matatu namakumi matatu ehanzu.”</para>
  <para style="p">Ivo vakati, “Tiudze chirahwe chako. Rega tichinzwe.”</para>
  <para style="p">
    <verse number="14" style="v"/>Akapindura akati,</para>
  <para style="q1">“Kumudyi kwakabuda chokudya;</para>
  <para style="q2">kubva kune chine simba kwakabuda zvinotapira.”</para>
  <para style="m">Havana kugona kupa mhinduro kwamazuva matatu.</para>
  <para style="p">
    <verse number="15" style="v"/>Pazuva rechina, vakati kumukadzi waSamusoni, “Nyengetedza murume wako kuti atsanangure chirahwe kuti tiregere kukupisai mukafa iwe neveimba yababa vako. Munotikoka pano kuzotibira nhai?”</para>
  <para style="p">
    <verse number="16" style="v"/>Ipapo mukadzi waSamusoni akazviwisira paari, achichema akati, “Unondivenga iwe! Haundidi chaizvo izvo. Wakapa vanhu vokwangu chirahwe, asi hauna kundiudza dudziro yacho.”</para>
  <para style="p">Akapindura akati, “Handina kutongochitsanangurira baba vangu kana mai vangu, saka ndingachitsanangura seiko kwauri?” <verse number="17" style="v"/>Akachema kwamazuva manomwe ose omutambo. Saka akapedzisira amuudza pazuva rechinomwe, nokuti akaramba achingomumanikidza. Iye akabva azotsanangurira vanhu vake chirahwe.</para>
  <para style="p">
    <verse number="18" style="v"/>Pazuva rechinomwe, zuva risati radoka, varume vomuguta vakati kwaari,</para>
  <para style="q1">“Chiiko chinotapira souchi?</para>
  <para style="q2">Chiiko chine simba seshumba?”</para>
  <para style="p">Samusoni akati kwavari,</para>
  <para style="q1">“Dai manga musina kurima netsiru rangu,</para>
  <para style="q2">mungadai musina kugona kududzira chirahwe changu.”</para>
  <para style="p">
    <verse number="19" style="v"/>Ipapo Mweya waJehovha wakauya pamusoro pake nesimba. Akaburuka akaenda kuAshikeroni, akandouraya varume makumi matatu, akakutunura zvinhu zvavo akapa nguo dzavo kuna avo vakadudzira chirahwe. Akatsamwa kwazvo akaenda kumba kwababa vake. <verse number="20" style="v"/>Uye mukadzi waSamusoni akapiwa kushamwari yakanga yamuperekedza pasvitsa.</para>
  <chapter number="15" style="c"/>
  <para style="s1">Kutsiva kwaSamusoni pavaFiristia</para>
  <para style="p">
    <verse number="1" style="v"/>Mushure mechinguva, panguva yokukohwa gorosi, Samusoni akatora mbudzana akaenda kundoshanyira mukadzi wake. Akati, “Ndinoda kupinda mumba nomukadzi wangu.” Asi baba vomukadzi wake havana kumutendera kupinda.</para>
  <para style="p">
    <verse number="2" style="v"/>Baba vomukadzi wake vakati, “Ndakanga ndine chokwadi chaizvo kuti unomuvenga kwazvo zvokuti ndakamupa kushamwari yako. Ko, mununʼuna wake haana kunaka kukunda iye here? Chimutora iye panzvimbo yake.”</para>
  <para style="p">
    <verse number="3" style="v"/>Samusoni akati kwaari, “Panguva ino ndine mvumo yokuti nditsive kuvaFiristia; ndichavaitira zvakaipa chaizvo.” <verse number="4" style="v"/>Saka akabuda akandobata makava mazana matatu akaasunganidza miswe yawo achiita maviri maviri. Ipapo akaisa zhenje pakati pemiswe miviri miviri yacho. <verse number="5" style="v"/>Akatungidza mazhenje akaregedza makava akapinda muzviyo zvavaFiristia zvakanga zvimire. Akapisa zviyo zvakanga zvakohwewa nezvakanga zvimire mumunda, pamwe chete neminda yemizambiringa neyemiorivhi.</para>
  <para style="p">
    <verse number="6" style="v"/>VaFiristia pavakabvunza kuti, “Ndianiko aita izvi?” vakaudzwa kuti, “NdiSamusoni, mukuwasha womuTimina, nemhaka yokuti mukadzi wake akapiwa kushamwari yake.”</para>
  <para style="p">Saka vaFiristia vakaenda vakandomupisa iye nababa vake vakafa. <verse number="7" style="v"/>Samusoni akati kwavari, “Sezvo maita kudai, ini handitombomiri kusvikira ndakutsivai.” <verse number="8" style="v"/>Akavarwisa zvakasimba uye akauraya vazhinji vavo. Ipapo akaburuka akandogara mubako redombo reEtami.</para>
  <para style="p">
    <verse number="9" style="v"/>VaFiristia vakakwidza vakandodzika musasa wavo muJudha, vakapararira kusvika pedyo neRehi. <verse number="10" style="v"/>Varume veJudha vakavabvunza vakati, “Mauyireiko kuzorwa nesu?”</para>
  <para style="p">Ivo vakapindura vakati, “Tauya kuzotora Samusoni kuti ave musungwa, uye kuti tiite kwaari zvaakatiitira isu.”</para>
  <para style="p">
    <verse number="11" style="v"/>Ipapo varume zviuru zvitatu vaibva kuJudha vakaburuka kubako reEtami vakandoti kuna Samusoni, “Ko, haunzwi here kuti vaFiristia vanotitonga? Chiiko chawatiitira?”</para>
  <para style="p">Akapindura akati, “Ndakangovaitira zvavakandiitira.”</para>
  <para style="p">
    <verse number="12" style="v"/>Ivo vakati kwaari, “Tauya kuzokusunga kuti tikuise kuvaFiristia.”</para>
  <para style="p">Samusoni akati, “Pikai kwandiri kuti imi hamundiurayi pachenyu.”</para>
  <para style="p">
    <verse number="13" style="v"/>Ivo vakati, “Hongu, isu tichangokusunga bedzi tigokuisa mumaoko avo. Hatikuurayi isu.” Saka vakamusunga namabote matsva maviri vakamutungamirira kuruware. <verse number="14" style="v"/>Akati aswedera kuRehi, vaFiristia vakauya kwaari vachidanidzira. Mweya waJehovha wakauya paari nesimba. Mabote akanga ari mumaoko ake akaita sorushinda, uye zvisungo zvikadonha mumaoko ake. <verse number="15" style="v"/>Akawana rushaya rutsva rwembongoro, akarubata akauraya varume chiuru.</para>
  <para style="p">
    <verse number="16" style="v"/>Ipapo Samusoni akati,</para>
  <para style="q1">“Norushaya rwembongoro</para>
  <para style="q2">ndavaita mbongoro.</para>
  <para style="q1">Norushaya rwembongoro</para>
  <para style="q2">ndauraya varume chiuru.”</para>
  <para style="m">
    <verse number="17" style="v"/>Akati apedza kutaura, akakanda rushaya kure; uye nzvimbo iyoyo ikanzi Ramati Rehi.</para>
  <para style="p">
    <verse number="18" style="v"/>Nokuti akanga ava nenyota chaizvo, akadanidzira kuna Jehovha akati, “Mapa muranda wenyu kukunda kukuru. Zvino ndofira pano nenyota here ndigowira mumaoko avasina kudzingiswa?” <verse number="19" style="v"/>Ipapo Mwari akazarura mukaha muRehi, mvura ikabuda mauri. Samusoni akati anwa, simba rake rakadzoka maari uye akamutsiridzwazve. Saka tsime iro rakanzi Eni Hakore, uye richirimo muRehi.</para>
  <para style="p">
    <verse number="20" style="v"/>Samusoni akatungamirira vaIsraeri kwamakore makumi maviri mumazuva avaFiristia.</para>
  <chapter number="16" style="c"/>
  <para style="s1">Samusoni naDherira</para>
  <para style="p">
    <verse number="1" style="v"/>Rimwe zuva Samusoni akaenda kuGaza, kwaakandoona chifeve. Akapinda usiku kuti andovata nacho. <verse number="2" style="v"/>Vanhu veGaza vakaudzwa kuti, “Samusoni ari pano!” Saka vakakomba nzvimbo iyo vakamuvandira usiku pasuo reguta. Havana kumbosuduruka panguva yousiku vachiti, “Tichamuuraya panguva yamambakwedza.”</para>
  <para style="p">
    <verse number="3" style="v"/>Asi Samusoni akavatamo kusvikira pakati pousiku chete. Ipapo akamuka akabata masasa amasuo eguta, pamwe chete namagwatidziro acho maviri akaavhomora, mazariro nezvose. Akaasimudza pamapfudzi ake akaatakura akaenda nawo pamusoro pechikomo chakatarisana neHebhuroni.</para>
  <para style="p">
    <verse number="4" style="v"/>Mushure menguva yakati kuti, akadanana nomukadzi aigara muMupata weSoreki; zita rake rainzi Dherira. <verse number="5" style="v"/>Vatongi vavaFiristia vakaenda kwaari vakati, “Uone kana ungagona kumunyengetedza kuti akuratidze chakavanzika chesimba rake guru, uye kuti tingamukunda sei kuitira kuti tigomusunga timupfavise. Mumwe nomumwe wedu achakupa mashekeri esirivha mazana gumi nezana rimwe chete<note caller="+" style="f"><char style="fr" closed="false">16:5 </char><char style="ft" closed="false">makirogiramu angaita 13 </char></note>.”</para>
  <para style="p">
    <verse number="6" style="v"/>Saka Dherira akati kuna Samusoni, “Ndiudzewoka chakavanzika chesimba rako guru uye kuti ungasungwa sei kuti ukundwe.”</para>
  <para style="p">
    <verse number="7" style="v"/>Samusoni akamupindura akati, “Kana munhu upi zvake akandisunga netambo itsva nomwe dzisina kuomeswa, ndichava munhu asina simba, somumwewo munhu zvake.”</para>
  <para style="p">
    <verse number="8" style="v"/>Ipapo vatongi vavaFiristia vakamuvigira tambo nomwe itsva dzisina kuomeswa, akamusunga nadzo. <verse number="9" style="v"/>Varume vakavanda mukamuri, akadanidzira kwaari akati, “Samusoni, vaFiristia vasvika!” Asi akadambura tambo zviri nyore sokudambuka kunoita shinda kana yaiswa pedyo nomurazvo womoto. Saka chakavanzika chesimba rake hachina kuzivikanwa.</para>
  <para style="p">
    <verse number="10" style="v"/>Ipapo Dherira akati kuna Samusoni, “Wandiita benzi; wareva nhema kwandiri. Zvino chindiudza kuti ungasungwa sei?”</para>
  <para style="p">
    <verse number="11" style="v"/>Iye akati, “Kana munhu akandisunga zvakasimba namabote matsva asati amboshandiswa, ndichava munhu asina simba somumwewo munhu zvake.”</para>
  <para style="p">
    <verse number="12" style="v"/>Saka Dherira akatora mabote matsva akamusunga nawo. Ipapo, aiva navarume vakanga vakavanda mukamuri, uye akadanidzira kwaari achiti, “Samusoni, vaFiristia vasvika!” Asi akadambura mabote mumaoko ake kunge akanga ari shinda.</para>
  <para style="p">
    <verse number="13" style="v"/>Ipapo Dherira akati kuna Samusoni, “Kusvikira zvino, wanga uchingondiita benzi uye uchireva nhema kwandiri. Ndiudze kuti ungasungwa sei.”</para>
  <para style="p">Akapindura akati, “Kana ukarukira mhotsi dzangu nomwe dzebvudzi rangu mumucheka wakarukwa uye ukadzirovera pasi nembambo, ini ndichava munhu asina simba somumwewo munhu zvake.” Saka paakanga avata, Dherira akatora mhotsi nomwe dzebvudzi romusoro wake, akadzirukira mumucheka unorukwa, <verse number="14" style="v"/>akadzirovera pasi nembambo.</para>
  <para style="p">Akadanidzira kwaari zvakare akati, “Samusoni, vaFiristia vasvika!” Akapepuka pahope dzake akavhomora mbambo nomucheka wakarukwa.</para>
  <para style="p">
    <verse number="15" style="v"/>Ipapo akati kwaari, “Unoti ‘Ndinokuda’ sei iwe usingandiudzi zvakavanzika zvako? Aka kava ketatu uchingondiita benzi uye hauna kutongonditaurira chakavanzika chesimba rako guru.” <verse number="16" style="v"/>Pakupedzisira mushure mokunge atambudzwa namashoko ake, zuva nezuva, achimugombedzera, akaneta zvokusvika parufu.</para>
  <para style="p">
    <verse number="17" style="v"/>Saka akamuudza zvose. Akati, “Hapana chisvo chakatomboshandiswa kuveura musoro wangu, nokuti ndakaitwa muNaziri akatsaurirwa kuna Mwari kubva pakuberekwa kwangu. Kana musoro wangu ukaveurwa, simba rangu rinobva pandiri, uye ndinozova munhu asina simba, somumwewo munhu zvake.”</para>
  <para style="p">
    <verse number="18" style="v"/>Dherira paakaona kuti akanga amuudza zvose, akatuma shoko kuvatongi vavaFiristia achiti, “Dzokai, zvakare; andiudza zvose.” Saka vatongi vavaFiristia vakadzoka vaine sirivha mumaoko avo. <verse number="19" style="v"/>Akati amurarisa pamakumbo ake, akadana munhu kuti azoveura mhotsi nomwe dzebvudzi rake, nokudaro akatanga kumukunda. Uye simba rake rakabva paari.</para>
  <para style="p">
    <verse number="20" style="v"/>Ipapo akadana Samusoni akati, “Samusoni, vaFiristia vasvika!”</para>
  <para style="p">Akapepuka pahope dzake akafunga akati, “Ndichabuda sezvandaiita kare uye ndichazvisunungura.” Asi akanga asingazivi kuti Jehovha akanga abva paari.</para>
  <para style="p">
    <verse number="21" style="v"/>Ipapo vaFiristia vakamubata vakatumbura meso ake vakamuendesa kundokuya mutorongo. <verse number="22" style="v"/>Asi bvudzi romusoro wake rakatanga kukurazve shure kwokumboveurwa.</para>
  <para style="s1">Kufa kwaSamusoni</para>
  <para style="p">
    <verse number="23" style="v"/>Zvino vatongi vavaFiristia vakaungana kuti vabayire chibayiro chikuru kuna Dhagoni mwari wavo uye kuti vapemberere vachiti, “Mwari wedu aisa Samusoni, muvengi wedu, mumaoko edu.”</para>
  <para style="p">
    <verse number="24" style="v"/>Vanhu vakati vamuona, vakarumbidza mwari wavo vachiti,</para>
  <para style="q1">“Mwari wedu aisa muvengi wedu</para>
  <para style="q2">mumaoko edu,</para>
  <para style="q1">iye akaparadza nyika yedu</para>
  <para style="q2">akawanza vakaurayiwa vedu.”</para>
  <para style="p">
    <verse number="25" style="v"/>Vari pakufara kukuru, vakadanidzira vachiti, “Budisai Samusoni kuti auye kuzotitandadza.” Saka vakadana Samusoni kuti abude mutorongo, uye akatamba pamberi pavo.</para>
  <para style="p">Vakati vamumisa pakati pembiru, <verse number="26" style="v"/>Samusoni akati kumuranda akanga akabata ruoko rwake, “Ndiise pandinogona kubata mbiru dzinotsigira temberi, kuitira kuti ndisendamire padziri.” <verse number="27" style="v"/>Zvino temberi yakanga izere navarume navakadzi; vatongi vose vavaFiristia vakanga varimo uye padenga pakanga pane varume navakadzi vanenge zviuru zvitatu vakatarira Samusoni achitamba. <verse number="28" style="v"/>Ipapo Samusoni akanyengetera kuna Jehovha akati, “Haiwa Ishe Jehovha, ndirangarirei. Imi Mwari, ndapota hangu, ndisimbisei henyu nguva ino bedzi, uye nditenderei kamwe chete kuti nditsive vaFiristia nokuda kwameso angu maviri.” <verse number="29" style="v"/>Ipapo Samusoni akabata mbiru mbiri dzapakati dzakanga dzakatsigira temberi paakanga amire. Akadzisunda, ruoko rwake rworudyi rwuri pane imwe uye rworuboshwe rwuri pane imwe yacho. <verse number="30" style="v"/>Samusoni akati, “Regai ndife hangu navaFiristia!” Ipapo akasunda nesimba rake rose, temberi ikaondomokera pamusoro pavatongi vavaFiristia navanhu vose vaiva mairi. Naizvozvo akauraya vanhu vazhinji kwazvo pakufa kwake kupfuura paakanga ari mupenyu.</para>
  <para style="p">
    <verse number="31" style="v"/>Ipapo vanunʼuna vake nemhuri yose yababa vake vakaburuka, vakandomutora. Vakadzoka naye vakandomuviga pakati peZora neEshitaori muhwiro raManoa baba vake. Akanga atungamirira Israeri kwamakore makumi maviri.</para>
  <chapter number="17" style="c"/>
  <para style="s1">Zvifananidzo zvaMika</para>
  <para style="p">
    <verse number="1" style="v"/>Zvino mumwe murume ainzi Mika aibva kunyika yezvikomo yaEfuremu <verse number="2" style="v"/>akati kuna mai vake, “Mashekeri aya esirivha chiuru nezana rimwe chete<note caller="+" style="f"><char style="fr" closed="false">17:2 </char><char style="ft" closed="false">makirogiramu angaita 13 </char></note> akatorwa kubva kwamuri andakanzwa muchituka munhu wacho akatora, sirivha yacho ndini ndinayo; ndini ndakaitora.”</para>
  <para style="p">Ipapo mai vake vakati, “Jehovha ngaakuropafadze, mwanakomana wangu!”</para>
  <para style="p">
    <verse number="3" style="v"/>Akati adzorera mashekeri esirivha chiuru nezana rimwe chete, kuna mai vake, ivo vakati, “Ndinotsaurira Jehovha sirivha yangu nomwoyo wose kuti mwanakomana wangu aite chifananidzo chakavezwa nomufananidzo wakaumbwa wesimbi. Ndichazoidzosera kwauri.”</para>
  <para style="p">
    <verse number="4" style="v"/>Saka akadzosera sirivha kuna mai vake, uye mai vake vakatora mazana maviri amashekeri<note caller="+" style="f"><char style="fr" closed="false">17:4 </char><char style="ft" closed="false">makirogiramu angaita 2.3</char></note> esirivha vakaapa kumupfuri wesirivha, akaita nawo mufananidzo wakavezwa nomufananidzo wakaumbwa. Uye zvakaiswa mumba maMika.</para>
  <para style="p">
    <verse number="5" style="v"/>Zvino murume uyu Mika, akanga ane imba yavamwari, uye akaita efodhi nezvimwe zvifananidzo uye akagadza mumwe wavanakomana vake kuti ave muprista wake. <verse number="6" style="v"/>Mumazuva iwayo Israeri yakanga isina mambo; mumwe nomumwe akaita zvaaiona zvakamunakira.</para>
  <para style="p">
    <verse number="7" style="v"/>Zvino kwakanga kune jaya muRevhi aibva kuBheterehema muJudha, aigara mukati morudzi rwaJudha, <verse number="8" style="v"/>akabva muguta iroro achindotsvaka imwe nzvimbo yokugara. Ari munzira yake akasvika napaimba yaMika munyika yezvikomo yeEfuremu.</para>
  <para style="p">
    <verse number="9" style="v"/>Mika akamubvunza akati, “Unobvepiko?”</para>
  <para style="p">Iye akati, “Ndiri muRevhi anobva kuBheterehema muJudha, uye ndiri kutsvaka nzvimbo yokugara.”</para>
  <para style="p">
    <verse number="10" style="v"/>Ipapo Mika akati kwaari, “Gara hako neni ugova baba vangu nomuprista wangu, uye ndichakupa mashekeri esirivha gumi<note caller="+" style="f"><char style="fr" closed="false">17:10 </char><char style="ft" closed="false">magiramu angaita 115</char></note> pagore, nguo dzako dzokupfeka uye nezvokudya zvako.” <verse number="11" style="v"/>Saka muRevhi akabvuma kugara naye, uye jaya iri rakanga rakaita somumwe wavanakomana vake. <verse number="12" style="v"/>Ipapo Mika akagadza muRevhi, jaya rikava muprista wake akagara mumba make. <verse number="13" style="v"/>Uye Mika akati, “Zvino ndinoziva kuti Jehovha achandiitira zvakanaka, sezvo muRevhi uyu ava muprista wangu.”</para>
  <chapter number="18" style="c"/>
  <para style="s1">VaDhani vanondogara muRaishi</para>
  <para style="p">
    <verse number="1" style="v"/>Mumazuva iwayo Israeri yakanga isina mambo.</para>
  <para style="p">Uye mumazuva iwayo vorudzi rwavaDhani vakanga vachitsvaka nzvimbo yavo pachavo yavangagara, nokuti vakanga vasati vapiwa nhaka pakati pamarudzi eIsraeri. <verse number="2" style="v"/>Saka vaDhani vakatuma varwi vashanu vaibva kuZora neEshitaori kuti vandosora nyika uye vaitarisise. Varume ava vakanga vachimirira dzimba dzavo dzose. Vakavaudza kuti, “Endai munotarisisa nyika.”</para>
  <para style="p">Varume vakapinda munyika yezvikomo yaEfuremu vakasvika paimba yaMika, vakavatapo. <verse number="3" style="v"/>Vakati vava pedyo nemba yaMika, vakaziva inzwi rejaya muRevhi; saka vakatsaukiramo vakamubvunza vachiti, “Ndianiko akakuuyisa kuno? Unobatei pano? Seiko uri pano?”</para>
  <para style="p">
    <verse number="4" style="v"/>Akavataurira zvaakanga aitirwa naMika, akati, “Akandipa basa uye ndiri muprista wake.”</para>
  <para style="p">
    <verse number="5" style="v"/>Ipapo vakati kwaari, “Tapota, tibvunzire Mwari kuti tizive kana rwendo rwedu ruchabudirira.”</para>
  <para style="p">
    <verse number="6" style="v"/>Muprista akavapindura akati, “Endai henyu norugare. Rwendo rwenyu rwatendwa naJehovha.”</para>
  <para style="p">
    <verse number="7" style="v"/>Saka varume vashanyi vaya vakabvapo vakandosvika kuRaishi, uko kwavakandoona kuti vanhu vakanga vagere zvakanaka, sezvakaita vaSidhoni, vasina chavanofungidzira uye vagere zvakanaka. Uye sezvo nyika yavo yakanga isingashayiwi chinhu, vakanga vakabudirira. Uyezve, vakanga vagere kure nava Sidhoni uye vakanga vasina ushamwari naani zvake.</para>
  <para style="p">
    <verse number="8" style="v"/>Vakati vadzokera kuZora neEshitaori, hama dzavo dzakavabvunza dzikati, “Makazviona sei zvinhu imi?”</para>
  <para style="p">
    <verse number="9" style="v"/>Vakapindura vakati, “Uyai, tivarwise! Takaona kuti nyika yacho yakanaka kwazvo. Hamungaiti chimwe chinhu here? Musanonoka kuendako kundoitora. <verse number="10" style="v"/>Pamunosvikako muchawana mumaoko enyu naMwari, nyika isina kana chainoshayiwa.”</para>
  <para style="p">
    <verse number="11" style="v"/>Ipapo mazana matanhatu avarume vaibva kumhuri yavaDhani vakapakata zvombo kuti vandorwa, vakasimuka vachibva kuZora neEshitaori. <verse number="12" style="v"/>Vari munzira yavo vakadzika misasa pedyo neKiriati Jearimi muJudha. Ndokusaka nzvimbo iri kumavirira eKiriati Jearimi ichinzi Mahane Dhani kusvikira zuva ranhasi. <verse number="13" style="v"/>Kubva ipapo vakaenda kunyika yezvikomo yaEfuremu uye vakasvika kumba kwaMika.</para>
  <para style="p">
    <verse number="14" style="v"/>Ipapo varume vashanu vakanga vandosora nyika yeRaishi vakati kuhama dzavo, “Munoziva here kuti imwe yedzimba idzi ine efodhi, vamwe vamwari, chifananidzo chakavezwa nechifananidzo chakaumbwa? Zvino imi munoziva zvokuita.” <verse number="15" style="v"/>Saka vakatsaukiramo vakaenda kumba kwejaya muRevhi kumba kwaMika vakandomukwazisa. <verse number="16" style="v"/>Mazana matanhatu avaDhani, vakapakata zvombo zvokurwa, vakamira pamukova wokupinda nawo pasuo. <verse number="17" style="v"/>Varume vashanu vakanga vandosora nyika vakapinda mukati vakatora chifananidzo chakavezwa, efodhi, vamwe vamwari nechifananidzo chakaumbwa asi muprista namazana matanhatu avarume vakanga vakapakata zvombo zvokurwa nazvo vakamira pamukova wesuo.</para>
  <para style="p">
    <verse number="18" style="v"/>Varume ava vakati vapinda mumba maMika, vakatora mufananidzo wakavezwa, efodhi, vamwe vamwari nechifananidzo chakaumbwa, muprista akati kwavari, “Muri kuiteiko?”</para>
  <para style="p">
    <verse number="19" style="v"/>Vakamupindura vakati, “Nyarara! Usambotaura shoko. Handei tose, ugova baba vedu nomuprista wedu. Handiti zviri nani kushumira rudzi neimba iri muIsraeri somuprista pachinzvimbo cheimba yomunhu mumwe here?” <verse number="20" style="v"/>Ipapo muprista akafara. Akatora efodhi, vamwe vamwari nechifananidzo chakavezwa akaenda pamwe chete navanhu. <verse number="21" style="v"/>Vakaisa vana vavo vaduku, zvipfuwo zvavo nenhumbi dzavo pamberi pavo, vakasimuka vakaenda.</para>
  <para style="p">
    <verse number="22" style="v"/>Vakati vafamba chinhambwe kubva pamba yaMika varume vaigara pedyo naMika vakadanwa pamwe chete vakatevera vaDhani vakavabata. <verse number="23" style="v"/>Pavakadaidzira mushure mavo, vaDhani vakatendeuka vakati kuna Mika, “Wakaita seiko iwe, zvawadana vanhu vako kuti vazorwa?”</para>
  <para style="p">
    <verse number="24" style="v"/>Akapindura akati, “Makatora vamwari vandakaita, uye muprista wangu mukaenda naye. Chii zvino chandasarirwa nacho? Mungabvunza seiko muchiti, ‘Wakaita seiko iwe?’ ”</para>
  <para style="p">
    <verse number="25" style="v"/>VaDhani vakapindura vakati, “Usaita nharo nesu, kuti varume vane hasha varege kukurwisa, uye iwe nemhuri yako mukazorasikirwa noupenyu hwenyu.” <verse number="26" style="v"/>Saka vaDhani vakaenda zvavo, uye Mika, achiona kuti vakanga vaine simba kukunda iye, akadzoka akaenda kumusha kwake.</para>
  <para style="p">
    <verse number="27" style="v"/>Ipapo vakatora zvakanga zvagadzirwa naMika, uye muprista wake, vakaenda kuRaishi, vakandorwa navanhu vakanga vasina chavanofungidzira vano rugare. Vakavauraya nomunondo vakavapisira maguta avo nomoto. <verse number="28" style="v"/>Pakanga pasina munhu anovanunura nokuti vaigara kure neSidhoni uye vasina ushamwari naani zvake. Guta rakanga riri mumupata waiva pedyo neBheti Rehobhi.</para>
  <para style="p">VaDhani vakavakazve guta vakagaramo. <verse number="29" style="v"/>Vakaritumidza kuti Dhani zita ratateguru wavo Dhani, akanga aberekerwa Israeri, kunyange raimbonzi Raishi. <verse number="30" style="v"/>Ikoko vaDhani vakazvimisira chifananidzo, uye Jonatani mwanakomana waGerishomi, mwanakomana waMozisi, uye vanakomana vake vakava vaprista vorudzi rwaDhani kusvikira panguva youtapwa hwenyika. <verse number="31" style="v"/>Vakaramba vachishandisa zvifananidzo zvakaitwa naMika, nguva dzose imba yaMwari payakanga iri muShiro.</para>
  <chapter number="19" style="c"/>
  <para style="s1">MuRevhi noMurongo wake</para>
  <para style="p">
    <verse number="1" style="v"/>Mumazuva iwayo Israeri yakanga isina mambo.</para>
  <para style="p">Zvino mumwe muRevhi akanga achigara munyika iri kure yezvikomo yeEfuremu akatora murongo aibva kuBheterehema muJudha. <verse number="2" style="v"/>Asi akanga asina kutendeka kwaari. Akamusiya akadzokerazve kumba kwababa vake kuBheterehema, Judha. Mushure mokunge agarako kwemwedzi mina, <verse number="3" style="v"/>murume wake akaenda kwaari kundomunyengetedza kuti adzoke. Akanga ane muranda wake nembongoro mbiri. Akamupinza mumba mababa vake, uye baba vake vakati vamuona, vakamugamuchira nomufaro. <verse number="4" style="v"/>Tezvara vake, ivo baba vomusikana, vakamugombedzera kuti agare; saka akagara naye kwamazuva matatu, vachidya nokunwa uye achivatapo.</para>
  <para style="p">
    <verse number="5" style="v"/>Pazuva rechina vakamuka mangwanani vakagadzirira kuti vaende, asi baba vomusikana vakati kumukuwasha wavo, “Simbisa mwoyo wako nechokudya; ipapo mugoenda henyu.” <verse number="6" style="v"/>Saka vose vari vaviri vakagara pasi kuti vadye nokunwa pamwe chete. Mushure maizvozvo, baba vomusikana vakati, “Ndapota chivata hako usiku uno uye umbofara.” <verse number="7" style="v"/>Uye murume uyu akati asimuka kuti aende, tezvara vake vakamunyengetedza, saka akavatapo usiku uhwo. <verse number="8" style="v"/>Mangwanani ezuva reshanu, paakamuka kuti aende, baba vomusikana vakati, “Simbisa mwoyo wako. Gara kusvikira masikati!” Saka vose vari vaviri vakadya pamwe chete.</para>
  <para style="p">
    <verse number="9" style="v"/>Ipapo murume, murongo wake uye nomuranda wake, vakati vasimuka kuti vaende, tezvara wake, baba vomusikana vakati, “Zvino chiona kwava kudoka. Chivata hako pano usiku huno; kwavira. Gara ufadze mwoyo wako. Mangwana mangwanani, ungamuka ugopinda hako munzira yako.” <verse number="10" style="v"/>Asi, nokusada kuvatazve humwe usiku, murume uya akabuda akaenda akananga kuJebhusi (ndiro Jerusarema), nembongoro dzake mbiri dzakaiswa zvigaro, nomurongo wake.</para>
  <para style="p">
    <verse number="11" style="v"/>Vakati vava pedyo neJebhusi uye zuva rakanga rovira, muranda akati kuna tenzi wake, “Uyai, titsaukire muguta iri ravaJebhusi tindovatamo.”</para>
  <para style="p">
    <verse number="12" style="v"/>Tenzi wake akapindura akati, “Kwete. Hatingapindi muguta ravatorwa, vanhu varo zvavasiri vaIsraeri. Tichapfuurira kuGibhea.” <verse number="13" style="v"/>Akaenderera mberi akati, “Uyai, tiedze kusvika kuGibhea kana kuRama tigovata mune imwe yenzvimbo idzi.” <verse number="14" style="v"/>Saka vakapfuurira mberi, uye zuva rakavira pavakanga vasvika muGibhea muBhenjamini. <verse number="15" style="v"/>Imomo, ndimo mavakamira kuti vavate. Vakaenda vakandogara muchivara cheguta, asi hapana munhu akavatora akavapinza mumba make usiku.</para>
  <para style="p">
    <verse number="16" style="v"/>Madekwana iwayo, imwe harahwa yaibva munyika yezvikomo yeEfuremu, yaigara muGibhea (vanhu venzvimbo vaiva vaBhenjamini), yakasvika ichibva kubasa rayo kumunda. <verse number="17" style="v"/>Yakati yatarira ikaona mufambi ari muchivara cheguta, harahwa yakabvunza ikati, “Uri kuendepiko? Wabvepiko?”</para>
  <para style="p">
    <verse number="18" style="v"/>Akapindura akati, “Tiri kubva kuBheterehema muJudha; tiri kuenda kure kunyika yezvikomo yeEfuremu, ndiko kwandinogara. Ndakanga ndiri kuBheterehema muJudha, asi iye zvino ndiri kuenda kumba kwaJehovha. Hapana munhu anditora akandipinza mumba make. <verse number="19" style="v"/>Tine zvose mashanga nouswa hwembongoro dzedu uye chingwa chedu newaini yedu, isu varanda venyu, ini, murandakadzi wenyu, nejaya ratinaro. Hatina chinhu chatingada hedu.”</para>
  <para style="p">
    <verse number="20" style="v"/>Harahwa yakati, “Munogona kuuya kumba kwangu. Ndichakupai zvose zvamunoshayiwa. Asi bedzi usavata pachivara.” <verse number="21" style="v"/>Saka akamutora akamupinza mumba make uye akapa mbongoro dzake zvokudya. Vakati vashamba tsoka dzavo, vakadya zvokudya uye vakanwa.</para>
  <para style="p">
    <verse number="22" style="v"/>Vachiri pakufara havo, vamwe vanhu vakaipa vomuguta vakakomba imba. Vachigogodza pamukova, vakadanidzira kuharahwa yakanga iri iyo muridzi weimba vachiti, “Budisa murume uyo apinda mumba mako kuti tivate naye.”</para>
  <para style="p">
    <verse number="23" style="v"/>Muridzi wemba akabuda panze akati kwavari, “Kwete, shamwari dzangu, regai kuita zvakaipa kudai. Sezvo murume uyu ari mueni wangu, regai kuita chinhu ichi chinonyadzisa kudai. <verse number="24" style="v"/>Tarirai, heyi mhandara mwanasikana wangu uyu, nemurongo wake. Ndichavabudisa kwamuri izvozvi, uye munogona kuvabata mugoita kwavari zvose zvamunoda. Asi kumurume uyu, regai kuita chinhu chinonyadzisa zvakadaro.”</para>
  <para style="p">
    <verse number="25" style="v"/>Asi varume ava havana kuda kumuteerera. Saka murume uyu akatora murongo wake akamuendesa kunze kwavari, uye vakamubata chibharo vakamuchinya usiku hwose, uye panguva dzamambakwedza vakamuregedza kuti aende. <verse number="26" style="v"/>Kwaedza, mukadzi akadzokera kumba kwaigara tenzi wake, akawira pasi pamukova wemba uye akavatapo kusvikira kwaedza.</para>
  <para style="p">
    <verse number="27" style="v"/>Tenzi wake akati achimuka mangwanani akazarura mukova wemba akabuda panze kuti afambire mberi norwendo rwake, onei hoyo murongo wake avete akawira pasi pamukova wemba, maoko ake ari pachikumbaridzo. <verse number="28" style="v"/>Iye akati kwaari, “Muka; handei.” Asi pakanga pasina mhinduro. Ipapo murume uya akamuisa pambongoro akasimuka akaenda kumusha.</para>
  <para style="p">
    <verse number="29" style="v"/>Akati achisvika kumusha, akatora banga akagura-gura murongo wake, mutezo muzvidimbu gumi nezviviri akazvitumira munzvimbo dzose dzeIsraeri. <verse number="30" style="v"/>Mumwe nomumwe akazviona akati, “Chinhu chakadai hachina kutongoonekwa kana kuitwa, kubva pazuva rakabuda vaIsraeri muIjipiti. Fungai pamusoro pazvo! Zvicherechedzei! Tiudzei zvokuita!”</para>
  <chapter number="20" style="c"/>
  <para style="s1">VaIsraeri vanorwa navaBhenjamini</para>
  <para style="p">
    <verse number="1" style="v"/>Ipapo vaIsraeri vose kubva kuDhani kusvikira kuBheerishebha uye nokubva munyika yeGireadhi vakabuda somunhu mumwe chete vakaungana pamberi paJehovha muMizipa. <verse number="2" style="v"/>Vatungamiriri vavanhu vose vamarudzi eIsraeri vakandomira panzvimbo dzavo paungano yavanhu vaMwari, zviuru zvamazana mana zvavarwi vakapakata minondo. <verse number="3" style="v"/>(VaBhenjamini vakanzwa kuti vaIsraeri vakanga vakwidza kuMizipa.) Ipapo vakati, “Dotiudzai kuti chinhu chakaipisisa kudai chakaitika sei?”</para>
  <para style="p">
    <verse number="4" style="v"/>Saka muRevhi, murume womukadzi akapondwa akati, “Ini nomurongo wangu takasvika paGibhea muBhenjamini kuti tindovatamo. <verse number="5" style="v"/>Panguva dzousiku, varume veGibhea vakauya kwandiri vakakomba imba vachida kundiuraya. Vakabata murongo wangu chibharo, uye akafa. <verse number="6" style="v"/>Ndakatora murongo wangu, ndikamugura-gura uye ndikatumira chidimbu chimwe chete kunharaunda imwe neimwe yenhaka yeIsraeri, nokuti ndivo vakaita chinhu ichi chinonyangadza uye nokuita kunonyadzisa muIsraeri. <verse number="7" style="v"/>Zvino, imi vaIsraeri mose, taurai uye mupe mutongo wenyu.”</para>
  <para style="p">
    <verse number="8" style="v"/>Vanhu vose vakasimuka somunhu mumwe chete vakati, “Hakuna mumwe wedu achaenda kumba. Kwete, hakuna mumwe wedu achadzokera kumba kwake. <verse number="9" style="v"/>Asi zvino izvi ndizvo zvatichaita kuGibhea: Tichakwidza kundorwa nayo sokuratidza kwomujenya. <verse number="10" style="v"/>Tichatora varume gumi kubva muzana roga roga kubva kumarudzi ose eIsraeri, uye zana kubva muchiuru, uye chiuru kubva mugumi rezviuru, kuti vavigire varwi mbuva. Ipapo, hondo painosvika paGibhea muBhenjamini, ichavapa zvakavafanira zvouipi hwavo uhu hwakaitwa muIsraeri.” <verse number="11" style="v"/>Saka varume vose veIsraeri vakaungana pamwe chete somunhu mumwe chete kuti vandorwisa guta.</para>
  <para style="p">
    <verse number="12" style="v"/>Marudzi aIsraeri akatuma varume kurudzi rwose rwaBhenjamini, vachiti, “Munoti kudiniko pamusoro pemhosva yakaipisisa yakaparwa pakati penyu? <verse number="13" style="v"/>Zvino tipei varume avo vakaipa veGibhea kuti tivauraye tigobvisa chakaipa muIsraeri.”</para>
  <para style="p">Asi vaBhenjamini havana kuda kuteerera hama dzavo vaIsraeri. <verse number="14" style="v"/>Vakabva mumaguta avo vakaungana pamwe chete paGibhea kuti vazorwa navaIsraeri. <verse number="15" style="v"/>Pakarepo vaBhenjamini vakaunganidza varume veminondo zviuru makumi maviri nezvitanhatu kubva mumaguta avo, pamusoro pamazana manomwe akasarudzwa kubva kuna avo vaigara muGibhea. <verse number="16" style="v"/>Pakati pavarwi ava vose pakanga pane mazana manomwe avarume vakasarudzwa vakanga vane ziboshwe, mumwe nomumwe wavo aigona kupotsera ibwe kutsuro asingapotsi.</para>
  <para style="p">
    <verse number="17" style="v"/>KuIsraeri, kunze kwaBhenjamini vakaverenga varume veminondo zviuru mazana mana, vose vakanga vari varwi.</para>
  <para style="p">
    <verse number="18" style="v"/>VaIsraeri vakakwidza kuBheteri vakandobvunza Mwari. Vakati, “Ndiani wedu achatanga kundorwa navaBhenjamini?”</para>
  <para style="p">Jehovha akapindura akati, “Judha ndiye achatanga kuenda.”</para>
  <para style="p">
    <verse number="19" style="v"/>Fume mangwana, vaIsraeri vakamuka vakadzika misasa pedyo neGibhea. <verse number="20" style="v"/>Varume veIsraeri vakabuda kundorwa navaBhenjamini uye vakamira panzvimbo dzokurwa navo paGibhea. <verse number="21" style="v"/>VaBhenjamini vakabuda muGibhea vakauraya vaIsraeri zviuru makumi maviri nezviviri munhandare yehondo pazuva iroro. <verse number="22" style="v"/>Asi varume veIsraeri vakakurudzirana uyezve vakamira panzvimbo dzavo dzavakanga vatora pazuva rokutanga. <verse number="23" style="v"/>VaIsraeri vakakwira vakandochema pamberi paJehovha kusvikira madekwana, uye vakabvunza Jehovha. Vakati, “Tichakwirazve kundorwa navaBhenjamini, idzo hama dzedu here?”</para>
  <para style="p">Jehovha akapindura akati, “Kwirai mundorwa navo.”</para>
  <para style="p">
    <verse number="24" style="v"/>Ipapo vaIsraeri vakaswedera pedyo navaBhenjamini pazuva repiri. <verse number="25" style="v"/>Nguva iyi, vaBhenjamini pavakabuda kubva muGibhea kuti vandovarwisa, vakauraya vamwezve zviuru gumi nezvisere zvavaIsraeri, vose vakanga vakapakata minondo.</para>
  <para style="p">
    <verse number="26" style="v"/>Ipapo vaIsraeri, vanhu vose vakakwira kuBheteri, uye ikoko vakandogara pasi vachichema pamberi paJehovha. Vakatsanya pazuva iro kusvikira madekwana uye vakapa kuna Jehovha zvipiriso zvinopiswa nezvipiriso zvokuwadzana. <verse number="27" style="v"/>Uye vaIsraeri vakabvunza Jehovha. (Pamazuva iwayo, areka yesungano yaMwari yakanga iripo, <verse number="28" style="v"/>Uye Finehasi mwanakomana waEreazari, mwanakomana waAroni, achishumira pamberi payo.) Vakabvunza vakati, “Tichaendazve kundorwa naBhenjamini hama yedu here kana kuti kwete?”</para>
  <para style="p">Jehovha akati, “Endai, nokuti mangwana ndichavaisa mumaoko enyu.”</para>
  <para style="p">
    <verse number="29" style="v"/>Ipapo vaIsraeri vakandovandira vakakomberedza Gibhea. <verse number="30" style="v"/>Vakakwidza kundorwa navaBhenjamini pazuva retatu uye vakamira panzvimbo dzavo dzehondo kuti varwe neGibhea sezvavakamboita kare. <verse number="31" style="v"/>VaBhenjamini vakabuda kuzosangana navo uye vakakwezverwa kure neguta. Vakatanga kubaya vaIsraeri sapakutanga, zvokuti varume vanenge makumi matatu vakafa musango uye nomumigwagwa, inoti mumwe unoenda kuBheteri nomumwe wacho kuGibhea.</para>
  <para style="p">
    <verse number="32" style="v"/>VaBhenjamini pavaiti, “Tiri kuvakunda sapakutanga,” vaIsraeri vaiti, “Ngatidududzirei mumashure tivakwezvere kure neguta kumigwagwa.”</para>
  <para style="p">
    <verse number="33" style="v"/>Varume vose veIsraeri vakafamba kubva panzvimbo dzavo uye vakandomira paBhaari Tamari, uye vaIsraeri vakanga vakavandira vakabuda munzvimbo dzavo pamavirira eGibhea. <verse number="34" style="v"/>Ipapo zviuru gumi zvavarume veIsraeri vakanga vakasarudzwa vakavarwisa nechemberi paGibhea. Kurwa kwakanga kwanyanya kwazvo zvokuti vaBhenjamini havana kuziva kuti njodzi yakanga yava pedyo zvakaita sei. <verse number="35" style="v"/>Jehovha akakunda Bhenjamini pamberi peIsraeri, uye pazuva iro vaIsraeri vakauraya vaBhenjamini, vose vakanga vakapakata minondo zviuru makumi maviri nezvishanu nezana rimwe chete. <verse number="36" style="v"/>Ipapo vaBhenjamini vakaona kuti vakanga vakundwa.</para>
  <para style="p">Zvino varume veIsraeri vakanga vachitiza pamberi pavaBhenjamini, nokuti vakanga vachisimba nokuvandira kwavakanga varonga pedyo neGibhea. <verse number="37" style="v"/>Varume vakanga vakavandira vakapinda muGibhea pakarepo, vakapararira uye vakaparadza guta rose nomunondo. <verse number="38" style="v"/>Varume veIsraeri vakanga varonga navakanga vakavandira kuti pavaizorwisa, vamwe vaifanira kubatidza moto unobuda utsi huzhinji muguta, <verse number="39" style="v"/>uye ipapo varume veIsraeri vaizovashandukira pakurwa.</para>
  <para style="p">VaBhenjamini vakanga vatotanga kuuraya varume veIsraeri (vanenge makumi matatu), uye vakati, “Tiri kuvakunda sapahondo yokutanga.” <verse number="40" style="v"/>Asi utsi pahwakatanga kukwira kubva muguta, vaBhenjamini vakacheuka vakaona utsi hweguta rose huchikwira kudenga. <verse number="41" style="v"/>Ipapo varume veIsraeri vakavadzokera, uye varume veBhenjamini vakavhundutswa, nokuti vakaziva kuti njodzi yakanga yavawira. <verse number="42" style="v"/>Saka vakatiza pamberi pavaIsraeri nenzira inoenda kurenje, asi havana kugona kupunyuka pahondo. Uye varume veIsraeri vakabuda kubva mumaguta vakavauraya ipapo. <verse number="43" style="v"/>Vakakomba vaBhenjamini, vakavadzinganisa vakavabata nyore nyore pedyo neGibhea nechokumabvazuva. <verse number="44" style="v"/>VaBhenjamini zviuru gumi nezvisere vakafa, vose vaiva varwi voumhare. <verse number="45" style="v"/>Vakati vadzoka vakatiza vakananga kurenje kuruware rwaRimoni, vaIsraeri vakauraya varume zviuru zvishanu (mumigwagwa). Vakaramba vachitevera vaBhenjamini kusvikira paGidhomi uye vakaurayazve vamwe zviuru zviviri.</para>
  <para style="p">
    <verse number="46" style="v"/>Pazuva iroro, kwakafa varume vaBhenjamini veminondo zviuru makumi maviri nezvishanu, vose varwi voumhare. <verse number="47" style="v"/>Asi varume mazana matanhatu vakatendeuka vakatizira murenje kuruware rweRimoni, kwavakandogara kwemwedzi mina. <verse number="48" style="v"/>Varume veIsraeri vakadzokera kuBhenjamini uye vakaparadza maguta ose nomunondo, kusanganisira mhuka nezvimwe zvose zvavakawana. Maguta ose avakaona vakaapisa.</para>
  <chapter number="21" style="c"/>
  <para style="s1">Vakadzi vavaBhenjamini</para>
  <para style="p">
    <verse number="1" style="v"/>Varume veIsraeri vakanga vaita mhiko paMizipa vachiti: “Hapana mumwe wedu acharoodza mwanasikana wake kumuBhenjamini.”</para>
  <para style="p">
    <verse number="2" style="v"/>Vanhu vakaenda kuBheteri, uko kwavakagara pamberi paMwari kusvikira madekwana, vachisimudza manzwi avo uye vachichema zvikuru. <verse number="3" style="v"/>Vakachema vachiti, “Haiwa Jehovha, Mwari waIsraeri, seiko izvi zvakaitika kuIsraeri? Seiko rumwe rudzi rwashayikwa muIsraeri nhasi?”</para>
  <para style="p">
    <verse number="4" style="v"/>Mangwanani ezuva rakatevera, vanhu vakavaka aritari vakapa zvipiriso zvinopiswa nezvipiriso zvokuwadzana.</para>
  <para style="p">
    <verse number="5" style="v"/>Ipapo vaIsraeri vakabvunza vakati, “Ndianiko kubva kumarudzi ose aIsraeri akatadza kuungana navamwe pamberi paJehovha?” Nokuti vakanga vaita mhiko kuti ani zvake anotadza kuungana navamwe pamberi paJehovha paMizipa anofanira kuurayiwa zvirokwazvo.</para>
  <para style="p">
    <verse number="6" style="v"/>Zvino vaIsraeri vakasuwa nokuda kwehama dzavo, vaBhenjamini. Vakati, “Nhasi rumwe rudzi rwabviswa pana Israeri. <verse number="7" style="v"/>Tichapa seiko vakadzi kuna avo vakasara, sezvo takapika kuna Jehovha kuti tirege kupa upi zvake wavanasikana vedu kuti awanikwe navo.” <verse number="8" style="v"/>Ipapo vakabvunza vakati, “Ndavapiko pamarudzi aIsraeri vakatadza kuungana navamwe pamberi paJehovha paMizipa?” Vakawana kuti kwakanga kusina munhu aibva kuJabheshi Gireadhi akanga auya kumusasa kuungano. <verse number="9" style="v"/>Nokuti vakati vaverenga vanhu, vakaona kuti kwakanga kusina munhu weJabheshi Gireadhi akanga aripo.</para>
  <para style="p">
    <verse number="10" style="v"/>Saka ungano yakatuma varume vehondo zviuru gumi nezviviri vakavarayira kuti vaende kuJabheshi Gireadhi vandouraya nomunondo vanhu vaigarako, kusanganisira vakadzi navana. <verse number="11" style="v"/>Vakati, “Hezvi zvamunofanira kuita: Urayai murume mumwe nomumwe nomukadzi mumwe nomumwe asiri mhandara.” <verse number="12" style="v"/>Vakawana pakati pavanhu vaigara muJabheshi Gireadhi mhandara mazana mana vakanga vasina kumbovata navarume, vakaenda navo kumusasa paShiro muKenani.</para>
  <para style="p">
    <verse number="13" style="v"/>Ipapo ungano yose yakatuma nhume neshoko rorugare kuvaBhenjamini paruware rweRimoni. <verse number="14" style="v"/>Saka vaBhenjamini vakadzoka panguva iyoyo vakapiwa vakadzi veJabheshi Gireadhi vakanga vasara. Asi vakanga vasina kuvakwanira vose.</para>
  <para style="p">
    <verse number="15" style="v"/>Vanhu vakasuwa nokuda kweBhenjamini, nokuti Jehovha akanga aisa mukaha mumarudzi avaIsraeri. <verse number="16" style="v"/>Uye vakuru veungano vakati, “Sezvo vakadzi veBhenjamini vakaparadzwa, tichawanira seiko varume vakasara vakadzi?” <verse number="17" style="v"/>Vakati, “VaBhenjamini vakasara vanofanira kuva navadyi venhaka kuitira kuti rudzi rwaIsraeri rurege kurova. <verse number="18" style="v"/>Hatigoni kuvapa vanasikana vedu kuti vave vakadzi vavo sezvo isu vaIsraeri takapika tichiti, ‘Ngaatukwe munhu anopa mukadzi kumuBhenjamini.’ <verse number="19" style="v"/>Asi tarirai, kune mutambo waJehovha wegore negore paShiro, nechokumusoro kweBheteri, kumabvazuva omugwagwa unobva kuBheteri uchienda kuShekemu, nezasi kweRebhona.”</para>
  <para style="p">
    <verse number="20" style="v"/>Saka vakarayira vaBhenjamini vakati, “Endai mundovanda muminda yemizambiringa <verse number="21" style="v"/>uye mutarire. Vasikana veShiro pavanobuda kuti vandotamba navamwe, ipapo mumhanye muchibva muminda yemizambiringa mumwe nomumwe wenyu azvitorere mukadzi kubva kuvasikana veShiro mugoenda henyu kunyika yavaBhenjamini. <verse number="22" style="v"/>Madzibaba avo kana hanzvadzi dzavo pavanouya kuzomhanʼara kwatiri, isu tichati kwavari, ‘Tiitirei henyu zvakanaka nokuvabatsira, nokuti hatina kuvawanira vakadzi panguva yehondo, uye imi hamuna mhosva, sezvo musina kupa vanasikana venyu kwavari.’ ”</para>
  <para style="p">
    <verse number="23" style="v"/>Saka ndizvo zvakaitwa navaBhenjamini. Vasikana vachiri kutamba, murume mumwe nomumwe akabata musikana ndokuenda naye kuti ave mukadzi wake. Ipapo vakadzokera kunhaka yavo uye vakavakazve maguta vakagara maari.</para>
  <para style="p">
    <verse number="24" style="v"/>Panguva iyoyo vaIsraeri vakabva panzvimbo iyo vakaenda kumusha kumarudzi avo nokudzimba dzavo, mumwe nomumwe kunhaka yake pachake.</para>
  <para style="p">
    <verse number="25" style="v"/>Mumazuva iwayo kwakanga kusina mambo pakati paIsraeri; mumwe nomumwe aiita zvaaifunga kuti zvakanaka.</para>
</usx>
