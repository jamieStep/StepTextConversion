<?xml version="1.0" encoding="UTF-8"?>
<usx version="2.6">
  <book code="1KI" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">1 Madzimambo</para>
  <para style="toc1">1 Madzimambo</para>
  <para style="toc2">1 Madzimambo</para>
  <para style="toc3">1 Madzi</para>
  <para style="mt1">1 MADZIMAMBO</para>
  <chapter number="1" style="c"/>
  <para style="s1">Adhoniya anozvigadza Umambo</para>
  <para style="p">
    <verse number="1" style="v"/>Mambo Dhavhidhi akanga akwegura, ava namakore mazhinji, asi akanga asingadziyirwi kunyange vaimufukidza namagumbeze. <verse number="2" style="v"/>Naizvozvo, varanda vake vakati kwaari, “Ngatitsvakirei mambo wedu mhandara kuti imushandire nokumuchengeta. Acharara padivi pake kuti ishe mambo wedu adziyirwe.”</para>
  <para style="p">
    <verse number="3" style="v"/>Naizvozvo, vakatsvaka musikana akanaka munyika yose yeIsraeri, vakawana Abhishagi, muShunami, vakauya naye kuna mambo. <verse number="4" style="v"/>Musikana uyu akanga akanaka kwazvo; uye akachengeta mambo akamushandira, asi mambo haana kurara naye somukadzi wake.</para>
  <para style="p">
    <verse number="5" style="v"/>Zvino Adhoniya, uyo aiva namai vainzi Hagiti, akazvisimudzira akati, “Ini ndichava mambo.” Naizvozvo, akazvigadzirira ngoro navatasvi vamabhiza navarume makumi mashanu kuti vamhanye pamberi pake. <verse number="6" style="v"/>Baba vake vakanga vasina kana kumbomutsiura paupenyu hwake hwose vachiti, “Ko, izvi nezvizvi wazviitirei?” Akanga ari murume akanaka pachiso chake uye ndiye aitevera Abhusaromu pakuberekwa.</para>
  <para style="p">
    <verse number="7" style="v"/>Adhoniya akarangana naJoabhu, mwanakomana waZeruya, naAbhiatari muprista uye vakamutsigira. <verse number="8" style="v"/>Asi Zadhoki muprista, Bhenaya mwanakomana waJehoyadha, Natani muprofita, Shimei, naRei, namauto apamusoro aDhavhidhi, havana kutevera Adhoniya.</para>
  <para style="p">
    <verse number="9" style="v"/>Adhoniya akabayira makwai, mombe nemhuru dzakakodzwa paDombo reZohereti, pedyo nepaEnirogeri. Akakoka vakoma navanunʼuna vake vose, vanakomana vamambo, navarume vose veJudha vaiva vakuru vakuru, <verse number="10" style="v"/>asi haana kukoka Natani muprofita, kana Bhenaya, kana mauto apamusoro, kana Soromoni mununʼuna wake.</para>
  <para style="p">
    <verse number="11" style="v"/>Ipapo Natani akabvunza Bhatishebha, mai vaSoromoni akati, “Hauna kunzwa here kuti Adhoniya, mwanakomana waHagiti, atova mambo ishe wedu Dhavhidhi asingazvizivi? <verse number="12" style="v"/>Zvino chirega ndikubayire zanhi kuti uponese upenyu hwako noupenyu hwomwanakomana wako Soromoni. <verse number="13" style="v"/>Chitoenda izvozvi kuna mambo Dhavhidhi unoti kwaari, ‘Ishe wangu mambo, hamuna kupikira ini murandakadzi wenyu here muchiti, “Zvirokwazvo Soromoni mwanakomana wako ndiye achanditevera paumambo, uye ndiye achagara pachigaro changu choushe?” Zvino Adhoniya ava mambo sei?’ <verse number="14" style="v"/>Zvino iwe paunenge uchiri kutaura namambo, ini ndichapindawo ndichisimbisa zvaunenge wataura.”</para>
  <para style="p">
    <verse number="15" style="v"/>Naizvozvo, Bhatishebha akaenda kundoona mambo mumba make. Mambo akanga akwegura kwazvo, uye Abhishagi muShunami akanga achimushandira. <verse number="16" style="v"/>Bhatishebha akakotama, akapfugama pamberi pamambo.</para>
  <para style="p">Mambo akati, “Unodeiko?”</para>
  <para style="p">
    <verse number="17" style="v"/>Iye akati kwaari, “Ishe wangu, makapikira muranda wenyu naJehovha Mwari wenyu mukati, ‘Soromoni mwanakomana wako ndiye achatevera paumambo, ndiye achagara pachigaro changu choushe.’ <verse number="18" style="v"/>Asi zvino Adhoniya ava mambo, kunyange imi musingazvizivi. <verse number="19" style="v"/>Abayira mombe dzakawanda, mhuru dzakakodzwa, namakwai, uye akoka vanakomana vose vamambo, Abhiatari muprista naJoabhu mutungamiri wamauto, asi haana kukoka Soromoni muranda wenyu. <verse number="20" style="v"/>Zvino ishe wangu mambo, meso eIsraeri yose akatarisa kwamuri, kuti muvaudze kuti ndiani achagara pachigaro choushe chaishe wangu mambo, mushure make. <verse number="21" style="v"/>Kana musina kudaro, kana ishe wangu mambo aradzikwa namadzibaba ake, ini nomwanakomana wangu Soromoni tichanzi tine mhosva.”</para>
  <para style="p">
    <verse number="22" style="v"/>Achiri kutaura namambo, Natani muprofita akabva asvika. <verse number="23" style="v"/>Zvino vakaudza mambo kuti, “Natani muprofita ari pano.” Naizvozvo akaenda pamberi pamambo, akakotamisa uso hwake pasi.</para>
  <para style="p">
    <verse number="24" style="v"/>Natani akati, “Ishe wangu, mambo wangu, mareva here kuti Adhoniya ndiye achava mambo mushure menyu, uye kuti ndiye achagara pachigaro chenyu choushe? <verse number="25" style="v"/>Nhasi aburuka akandobayira mombe dzakawanda, mhuru dzakakodzwa, namakwai. Akoka vanakomana vose vamambo, vatungamiri vamauto naAbhiatari muprista. Izvozvi vari kudya nokunwa naye vachiti, ‘Mambo Adhoniya ngaararame makore akawanda!’ <verse number="26" style="v"/>Asi haana kukoka ini muranda wenyu naZadhoki muprista, naBhenaya mwanakomana waJehoyadha, nomuranda wenyu Soromoni. <verse number="27" style="v"/>Izvi ndizvo here zvaitwa naishe wangu mambo vasina kuudza varanda vavo kuti ndiani achagara pachigaro choushe chaishe mambo wangu mushure mavo.”</para>
  <para style="s1">Dhavhidhi anogadza Soromoni Umambo</para>
  <para style="p">
    <verse number="28" style="v"/>Ipapo Mambo Dhavhidhi akati, “Ndidanirei Bhatishebha.” Naizvozvo iye akauya kuna mambo akamira pamberi pake.</para>
  <para style="p">
    <verse number="29" style="v"/>Zvino mambo akapika akati, “NaJehovha mupenyu, uyo akandinunura pamatambudziko ose, <verse number="30" style="v"/>zvirokwazvo, nhasi ndichazadzisa zvandakakupikira naJehovha, Mwari waIsraeri kuti, ‘Mwanakomana wako Soromoni achanditevera paumambo, uye achagara pachigaro changu choushe panzvimbo pangu.’ ”</para>
  <para style="p">
    <verse number="31" style="v"/>Ipapo Bhatishebha akakotama pasi nechiso chake akapfugamira mambo akati, “Ishe wangu, Mambo Dhavhidhi, ngaararame nokusingaperi!”</para>
  <para style="p">
    <verse number="32" style="v"/>Mambo Dhavhidhi akati, “Ndidanirei Zadhoki muprista, Natani muprofita naBhenaya mwanakomana waJehoyadha.” Vakati vauya pamberi pamambo, <verse number="33" style="v"/>akati kwavari, “Endai navaranda vaishe, mutasvise Soromoni mwanakomana wangu panyurusi rangu chairo mugoenda naye zasi kuGihoni. <verse number="34" style="v"/>Ikoko, Zadhoki muprista naNatani muprofita ngavamuzodze kuti ave mambo weIsraeri. Muridze hwamanda mugodanidzira muchiti, ‘Mambo Soromoni ngaararame makore akawanda!’ <verse number="35" style="v"/>Zvino imi muchauya muchimutevera, kuti iye auye azogara pachigaro changu choushe, nokuti achava mambo panzvimbo pangu, uye ndamugadza kuti ave mutongi weIsraeri neJudha.”</para>
  <para style="p">
    <verse number="36" style="v"/>Bhenaya mwanakomana waJehoyadha akapindura mambo akati, “Ameni! Jehovha, Mwari waishe mambo wangu, ngaadarowo! <verse number="37" style="v"/>Jehovha sezvaaiva naishe wangu mambo, saizvozvowo ngaave naSoromoni, aite kuti chigaro chake choushe chive chikuru kupfuura chigaro choushe chaishe wangu Mambo Dhavhidhi!”</para>
  <para style="p">
    <verse number="38" style="v"/>Naizvozvo Zadhoki muprista, Natani muprofita, Bhenaya mwanakomana waJehoyadha, vaKereti navaPereti vakadzika, vakatasvisa Soromoni panyurusi raMambo Dhavhidhi, vakamutungamirira kuenda kuGihoni. <verse number="39" style="v"/>Zadhoki muprista akatora gonamombe ramafuta mutende akazodza Soromoni. Ipapo vakaridza hwamanda vanhu vose vakadanidzira vachiti, “Mambo Soromoni ngaararame makore akawanda!” <verse number="40" style="v"/>Zvino vanhu vose vakamutevera vachiridza mabhosvo vachipembera zvikuru zvokuti pasi pakatinhira noruzha rwavo.</para>
  <para style="p">
    <verse number="41" style="v"/>Adhoniya navose vaakanga akoka, vaakanga anavo, vakazvinzwa pavakanga vopedza kudya, Joabhu akati achinzwa ruzha rwehwamanda, akabvunza, akati, “Mheremhere yose iyi muguta ndeyeiko?”</para>
  <para style="p">
    <verse number="42" style="v"/>Achiri kutaura kudaro, Jonatani, mwanakomana waAbhiatari muprista, akasvika. Adhoniya akati, “Pinda! Murume akatendeka sewe anofanira kunge achiuya namashoko akanaka.”</para>
  <para style="p">
    <verse number="43" style="v"/>Jonatani akapindura akati, “Kwete, kwete! Ishe wedu Mambo Dhavhidhi agadza Soromoni paumambo. <verse number="44" style="v"/>Mambo amutuma naZadhoki muprista, Natani muprofita, Bhenaya mwanakomana waJehoyadha, vaKereti navaPereti, uye vamutasvisa nyurusi ramambo, <verse number="45" style="v"/>uye Zadhoki muprista naNatani muprofita vamuzodza kuti ave mambo paGihoni. Vabva ikoko vachipembera, zvokuti guta rose rangova zhowezhowe. Ndiyo mheremhere yamuri kunzwa. <verse number="46" style="v"/>Pamusoro paizvozvo, Soromoni agara pachigaro choushe. <verse number="47" style="v"/>Uyezve, machinda amambo auya kuzokorokotedza ishe wedu Mambo Dhavhidhi achiti, ‘Mwari wenyu ngaaite kuti zita raSoromoni rive nomukurumbira kupfuura renyu, uye chigaro chake choushe ngachive chakakura kupfuura chenyu!’ Zvino mambo akotama pamubhedha pake akanamata, <verse number="48" style="v"/>akati, ‘Jehovha, Mwari waIsraeri, ngaarumbidzwe, iye anditendera kuti ndione mumwe wavana vangu achigara pachigaro changu choushe nhasi.’ ”</para>
  <para style="p">
    <verse number="49" style="v"/>Zvino vose vakanga vakokwa naAdhoniya vakabatwa nokutya vakasimuka vakati uyu ananga kwake, uyu ananga kwake. <verse number="50" style="v"/>Asi Adhoniya akatya Soromoni, akasimuka akaenda kundobata nyanga dzearitari. <verse number="51" style="v"/>Soromoni akaudzwa kuti, “Tarirai, Adhoniya ari kutya Mambo uye atobata nyanga dzearitari achiti, ‘Mambo Soromoni ngaandipikire nhasi kuti haasi kuzouraya muranda wake nomunondo.’ ”</para>
  <para style="p">
    <verse number="52" style="v"/>Zvino Soromoni akati, “Kana akazova munhu kwaye, hakuna rubvudzi rwomusoro wake ruchawira pasi; asi zvakaipa zvikawanikwa maari, achafa.” <verse number="53" style="v"/>Ipapo Mambo Soromoni akatuma varume vakandouya naye kubva paaritari. Zvino Adhoniya akauya akakotamira Mambo Soromoni, Soromoni akati kwaari, “Enda kumba kwako.”</para>
  <chapter number="2" style="c"/>
  <para style="s1">Dhavhidhi anorayira Soromoni</para>
  <para style="p">
    <verse number="1" style="v"/>Zvino nguva yokufa kwaDhavhidhi yakati yoswedera, akarayira Soromoni mwanakomana wake, <verse number="2" style="v"/>achiti, “Ndava pedyo nokuenda nenzira yenyika yose. Naizvozvo iva munhu akasimba, uve murume, <verse number="3" style="v"/>ucherechedze zvose zvinodiwa naJehovha Mwari wako: Famba munzira dzake, chengeta zvaakatema, mirayiro yake, mitemo yake nezvaanoda, sezvazvakanyorwa muMurayiro waMozisi, kuti ugobudirira pazvose zvaunoita nakwose kwaunoenda. <verse number="4" style="v"/>Uye kuti Jehovha agosimbisa shoko rake raakataura pamusoro pangu rokuti, ‘Kana vana vako vakachenjerera nzira yavo, vakafamba pamberi pangu nokutendeka, nomwoyo wavo wose, nomweya wavo wose, hapangashayikwi munhu achakutevera pachigaro choushe chaIsraeri.’</para>
  <para style="p">
    <verse number="5" style="v"/>“Zvino iwe pachako unoziva zvandakaitirwa naJoabhu, mwanakomana waZeruya, zvaakaita kuvatungamiri vaviri vehondo dzaIsraeri, Abhuna mwanakomana waNeri, naAmasa mwanakomana waJeteri. Akavauraya, akateura ropa ravo panguva yorugare sokunge vakanga vari muhondo, uye ropa iroro akarizora pabhanhire raiva muchiuno chake napashangu dzetsoka dzake. <verse number="6" style="v"/>Ita zvaunogona naye nouchenjeri hwako, asi usatendera musoro wake wachena kuti upinde muguva norugare.</para>
  <para style="p">
    <verse number="7" style="v"/>“Asi uitire unyoro vanakomana vaBharizira wokuGireadhi, uye ngavave pakati paavo vanodya patafura yako. Vakamira neni pandakatiza mukoma wako Abhusaromu.</para>
  <para style="p">
    <verse number="8" style="v"/>“Rangarira kuti unayewo Shimei, mwanakomana waGera, muBhenjamini wokuBhahurimu, uyo akandituka zvakaipa kwazvo musi wandakaenda kuMahanaimi. Paakadzika kuzosangana neni paJorodhani, ndakapika kwaari naJehovha ndikati, ‘Handisi kuzokuuraya nomunondo.’ <verse number="9" style="v"/>Asi zvino usamutora somunhu asina mhosva. Iwe uri murume ane uchenjeri, uchaziva zvokuita naye. Uburutsire musoro wake wachena, kuguva muropa.”</para>
  <para style="p">
    <verse number="10" style="v"/>Ipapo Dhavhidhi akavata namadzibaba ake, akavigwa muGuta raDhavhidhi. <verse number="11" style="v"/>Akatonga Israeri kwamakore makumi mana, manomwe muHebhuroni namakumi matatu namatatu muJerusarema. <verse number="12" style="v"/>Naizvozvo Soromoni akagara pachigaro choushe chababa vake Dhavhidhi, ushe hwake hukasimbiswa.</para>
  <para style="s1">Umambo hwaSoromoni hunosimbiswa</para>
  <para style="p">
    <verse number="13" style="v"/>Zvino Adhoniya, mwanakomana waHagiti, akaenda kuna Bhatishebha, mai vaSoromoni. Bhatishebha akamubvunza akati, “Ko, wauya norugare here?”</para>
  <para style="p">Iye akapindura akati, “Hongu, norugare.” <verse number="14" style="v"/>Ipapo akaenderera mberi akati, “Ndine zvimwe zvandinoda kutaura kwamuri.”</para>
  <para style="p">Iyewo akapindura akati, “Taura zvako.”</para>
  <para style="p">
    <verse number="15" style="v"/>Iye akati, “Sezvamunoziva, umambo hwaiva hwangu. VaIsraeri vose vaitarisira kuti ndichatonga. Asi zvinhu zvakashanduka, umambo hukaenda kumununʼuna wangu; nokuti hwakava hwake nokuda kwaJehovha. <verse number="16" style="v"/>Asi zvino ndinokumbira chinhu chimwe chete kwamuri, musandirambira.”</para>
  <para style="p">Iye akati kwaari, “Taura zvako.”</para>
  <para style="p">
    <verse number="17" style="v"/>Saka akaenderera mberi akati, “Ndapota, kumbirai Mambo Soromoni, haambokurambirai, kuti andipe Abhishagi muShunami, ave mukadzi wangu.”</para>
  <para style="p">
    <verse number="18" style="v"/>Bhatishebha akapindura akati, “Zvakanaka, ndichandosuma nyaya iyi kuna mambo.”</para>
  <para style="p">
    <verse number="19" style="v"/>Naizvozvo Bhatishebha akaenda kuna Mambo Soromoni kundosuma nyaya yaAdhoniya. Mambo akasimuka akasangana naye, akakotamira mai vake, akagara pachigaro chake choushe. Akarayira kuti chigaro choushe chiunzirwe mai vamambo, ivo vakagara kurutivi rwake rworudyi.</para>
  <para style="p">
    <verse number="20" style="v"/>Ipapo vakati, “Ndine chikumbiro chidiki kwauri. Usandirambira zvako.”</para>
  <para style="p">Mambo akapindura akati, “Kumbirai henyu, mai, handikurambiriyi.”</para>
  <para style="p">
    <verse number="21" style="v"/>Ivo vakati, “Adhoniya mukoma wako, ngaapiwe Abhishagi muShunami, ave mukadzi wake.”</para>
  <para style="p">
    <verse number="22" style="v"/>Mambo Soromoni akapindura mai vake akati, “Sei muchikumbirira Adhoniya, Abhishagi muShunami? Mungatomukumbirirawo umambo, zvaari mukoma wangu, mumukumbirire iye naAbhiatari muprista, naJoabhu mwanakomana waZeruya.”</para>
  <para style="p">
    <verse number="23" style="v"/>Zvino Mambo Soromoni akapika naJehovha akati, “Mwari ngaandirange zvakaomarara kana Adhoniya akasaripa chikumbiro ichi noupenyu hwake! <verse number="24" style="v"/>Zvino kana Jehovha wangu ari mupenyu, uyo akandisimbisa zvakakwana pachigaro choushe chababa vangu Dhavhidhi, akandigadzirira umambo sezvaakavimbisa, Adhoniya achaurayiwa nhasi.” <verse number="25" style="v"/>Naizvozvo Mambo Soromoni akatuma Bhenaya mwanakomana waJehoyadha, iye akamuuraya.</para>
  <para style="p">
    <verse number="26" style="v"/>Mambo akati kuna Abhiatari muprista, “Dzokera kuAnatoti, kunyika yako. Unofanira kufa. Asi handisi kuzokuuraya iye zvino, nokuti wakatakura areka yaJehovha Mwari pamberi pababa vangu Dhavhidhi ukatambudzika navo pamatambudziko avo ose.” <verse number="27" style="v"/>Naizvozvo Soromoni akabvisa Abhiatari pauprista hwaJehovha, akazadzisa shoko rakanga rataurwa naJehovha paShiro pamusoro peimba yaEri.</para>
  <para style="p">
    <verse number="28" style="v"/>Zvino shoko iri rakati rasvika kuna Joabhu, uyo akanga aita rangano naAdhoniya asi kwete naAbhusaromu, iye akatizira kutende raJehovha akandobata nyanga dzearitari. <verse number="29" style="v"/>Mambo Soromoni akaudzwa kuti Joabhu akanga atizira kutende raJehovha uye kuti akanga ari paaritari. Ipapo Soromoni akarayira Bhenaya mwanakomana waJehoyadha akati, “Enda undomuuraya!”</para>
  <para style="p">
    <verse number="30" style="v"/>Saka Bhenaya akapinda mutende raJehovha akati kuna Joabhu, “Zvanzi namambo, ‘Buda.’ ”</para>
  <para style="p">Asi iye akapindura akati, “Kwete, ndichafira pano.”</para>
  <para style="p">Bhenaya akandoti kuna mambo, “Aya ndiwo mapindurirwo andaitwa naJoabhu.”</para>
  <para style="p">
    <verse number="31" style="v"/>Ipapo mambo akarayira Bhenaya akati, “Ita sezvaareva. Muuraye ugomuviga, naizvozvo undichenese pamwe chete neimba yababa vangu pamhosva yeropa rakateurwa naJoabhu rakanga risina mhosva. <verse number="32" style="v"/>Jehovha achadzorera ropa rake pamusoro wake, nokuti akauraya varume vaviri vakanga vakarurama kupfuura iye, vakanga vari nani pana iye, akavauraya nomunondo, baba vangu Dhavhidhi vasingazvizivi, Abhuna mwanakomana waNeri, mutungamiri wehondo yeIsraeri naAmasa mwanakomana waJeteri, mutungamiri wehondo yeJudha. <verse number="33" style="v"/>Ropa ravo ngaridzokere pamusoro waJoabhu, napamusoro pemhuri yake nokusingaperi. Asi rugare runobva kuna Jehovha ngaruve pana Dhavhidhi, naparudzi rwake, napaimba yake, napachigaro chake choushe nokusingaperi.”</para>
  <para style="p">
    <verse number="34" style="v"/>Naizvozvo Bhenaya mwanakomana waJehoyadha akaenda akandouraya Joabhu, akavigwa muguva rake murenje. <verse number="35" style="v"/>Zvino mambo akagadza Bhenaya mwanakomana waJehoyadha somukuru wehondo panzvimbo yaJoabhu, uye akagadza Zadhoki somuprista panzvimbo yaAbhiatari.</para>
  <para style="p">
    <verse number="36" style="v"/>Ipapo mambo akatuma munhu kuti andodana Shimei akati kwaari, “Zvivakire imba muJerusarema uye ugogaramo, asi usaenda kumwe kunhu. <verse number="37" style="v"/>Musi waunobvamo uchiyambuka Rukova rweKidhironi, ziva kuti uchafa; ropa rako richava pamusoro pako.”</para>
  <para style="p">
    <verse number="38" style="v"/>Shimei akapindura mambo akati, “Zvamataura zvakanaka. Muranda wenyu achaita sezvataurwa naishe wangu mambo.” Naizvozvo Shimei akagara muJerusarema kwenguva yakareba.</para>
  <para style="p">
    <verse number="39" style="v"/>Asi mushure mamakore matatu, varanda vaShimei vaviri vakatiza vakaenda kuna Akishi mwanakomana waMaaka, mambo weGati, Shimei akaudzwa kuti, “Varanda vako vari kuGati.” <verse number="40" style="v"/>Ipapo akasungira chigaro pambongoro yake akaenda kuna Akishi kuGati kundotsvaga varanda vake. Naizvozvo Shimei akaenda akandotora varanda vake kubva kuGati.</para>
  <para style="p">
    <verse number="41" style="v"/>Soromoni akati audzwa kuti Shimei akanga abuda muJerusarema akaenda kuGati uye kuti akanga adzoka, <verse number="42" style="v"/>Mambo akadana Shimei akati kwaari, “Handina here kukupikisa naJehovha ndikakuyambira ndichiti, ‘Nomusi wauchabva uchienda kumwe, ziva kuti uchafa.’ Panguva iyoyo wakati kwandiri, ‘Zvamataura zvakanaka. Ndichateerera.’ <verse number="43" style="v"/>Zvino sei usina kuchengeta mhiko yako kuna Jehovha nokutevera mutemo wandakakupa?”</para>
  <para style="p">
    <verse number="44" style="v"/>Mambo akatiwo kuna Shimei, “Mumwoyo mako unoziva zvose zvawakatadzira baba vangu Dhavhidhi. Zvino Jehovha achadzosera kuipa kwako pamusoro pako. <verse number="45" style="v"/>Asi Mambo Soromoni acharopafadzwa, uye chigaro choushe chaDhavhidhi chichasimbiswa pamberi paJehovha nokusingaperi.”</para>
  <para style="p">
    <verse number="46" style="v"/>Ipapo mambo akarayira Bhenaya mwanakomana waJehoyadha, iye akaenda akandouraya Shimei.</para>
  <para style="p">Naizvozvo umambo hwakasimbiswa muruoko rwaSoromoni.</para>
  <chapter number="3" style="c"/>
  <para style="s1">Soromoni anokumbira Uchenjeri</para>
  <para style="p">
    <verse number="1" style="v"/>Soromoni akaita ukama naFaro, mambo weIjipiti akawana mwanasikana wake. Akauya naye kuGuta raDhavhidhi kusvikira apedza kuvaka muzinda wake netemberi yaJehovha, norusvingo runopoteredza Jerusarema. <verse number="2" style="v"/>Asi, vanhu vakanga vachibayira zvibayiro panzvimbo dzakakwirira nokuti hapana temberi yakanga yati yavakirwa zita raJehovha. <verse number="3" style="v"/>Soromoni akada Jehovha akafamba nomumitemo yababa vake Dhavhidhi, asi akabayira nokupisa zvinonhuhwira panzvimbo dzakakwirira.</para>
  <para style="p">
    <verse number="4" style="v"/>Zvino mambo akaenda kuGibheoni kundobayira, nokuti ndiyo yaiva nzvimbo yakakwirira huru, Soromoni akabayira zvipiriso zvinopiswa zvinokwana chiuru paaritari. <verse number="5" style="v"/>PaGibheoni Jehovha akazviratidza kuna Soromoni usiku muchiroto, Mwari akati, “Kumbira chipi nechipi chaunoda kuti ndikupe.”</para>
  <para style="p">
    <verse number="6" style="v"/>Soromoni akapindura akati, “Makaratidza muranda wenyu, baba vangu Dhavhidhi, tsitsi dzenyu huru nokuti akanga akavimbika kwamuri uye akarurama uye akachena mumwoyo. Muchiri kumuratidza unyoro hwenyu hukuru uye mamupa mwanakomana kuti agare pachigaro chake chokutonga iye nhasi.</para>
  <para style="p">
    <verse number="7" style="v"/>“Zvino, Jehovha Mwari wangu, makaita muranda wenyu mambo panzvimbo yababa vangu Dhavhidhi. Asi ini ndinongova hangu mwana mudiki uye handizivi mashandiro andingaita mabasa angu. <verse number="8" style="v"/>Muranda wenyu ari pakati pavanhu venyu vamakasarudza, vanhu vazhinji kwazvo, vasingagoni kuverengwa nokuwanda kwavo. <verse number="9" style="v"/>Naizvozvo ipai muranda wenyu mwoyo unonzwisisa kuti atonge vanhu venyu, kuti ndikwanise kuziva zvakanaka nezvakaipa; nokuti ndiani angagone kutonga vanhu venyu vakawanda kudai?”</para>
  <para style="p">
    <verse number="10" style="v"/>Jehovha akafara nokuti Soromoni akanga akumbira chinhu ichi. <verse number="11" style="v"/>Naizvozvo Jehovha akati kwaari, “Sezvo wakumbira chinhu ichi ukasazvikumbirira upenyu hurefu kana upfumi, ukasakumbira kuti vavengi vako vaurayiwe, asi wakumbira kunzwisisa pakutonga zvakarurama, <verse number="12" style="v"/>ndichaita zvawakumbira. Ndichakupa mwoyo wakachenjera unonzwisisa, zvokuti hakuna kumbova nomumwe akafanana newe uye hakuchazova nomumwe akafanana newe mushure mako. <verse number="13" style="v"/>Pamusoro pezvo, ndichakupawo zvausina kukumbira, zvose upfumi nokukudzwa, zvokuti muupenyu hwako hapana mumwe anozoenzana newe pakati pamadzimambo. <verse number="14" style="v"/>Kana ukafamba munzira dzangu nokuteerera mitemo yangu nemirayiro yangu sezvakaita Dhavhidhi baba vako, ndichakupa upenyu hurefu.” <verse number="15" style="v"/>Ipapo Soromoni akamuka, akabva aziva kuti kwakanga kuri kurota.</para>
  <para style="p">Akadzokera kuJerusarema, akamira pamberi peareka yesungano yaJehovha akabayira zvipiriso zvinopiswa, akabayirawo zvipiriso zvokuwadzana. Ipapo akaitira varanda vake vose mutambo.</para>
  <para style="s1">Soromoni anotonga noUchenjeri</para>
  <para style="p">
    <verse number="16" style="v"/>Zvino vakadzi vaviri vaiva zvifeve vakauya kuna mambo vakamira pamberi pake. <verse number="17" style="v"/>Mumwe wavo akati, “Ishe wangu, mukadzi uyu neni tinogara muimba imwe chete. Ini ndakapona mwana iye aripowo. <verse number="18" style="v"/>Zvino nezuva rechitatu mushure mokuberekwa kwomwana wangu, mukadzi uyu akaponawo mwana. Takanga tiri toga; hapana mumwe munhu akanga ari mumba kunze kwedu isu vaviri.</para>
  <para style="p">
    <verse number="19" style="v"/>“Usiku ihwohwo mwana womukadzi uyu akafa, nokuti akavata pamusoro pake. <verse number="20" style="v"/>Saka akamuka pakati pousiku akatora mwanakomana wangu kubva parutivi pangu, ini muranda wenyu ndivete. Akamuisa pachipfuva chake akaisa mwanakomana wake akafa pachipfuva changu. <verse number="21" style="v"/>Pandakamuka mangwanani kuti ndiyamwise mwanakomana wangu ndakaona kuti akanga afa; asi pandakazotarisisa mangwanani, ndakaona zviri pachena kuti haasiriye mwanakomana wandakanga ndapona.”</para>
  <para style="p">
    <verse number="22" style="v"/>Asi mukadzi mumwe uya akati, “Kwete, mwanakomana mupenyu ndowangu, mwanakomana akafa ndowako.”</para>
  <para style="p">Asi wokutanga akaramba akati, “Kwete, akafa ndowako; mupenyu ndiye wangu.” Naizvozvo vakaitirana nharo pamberi pamambo.</para>
  <para style="p">
    <verse number="23" style="v"/>Ipapo mambo akati, “Mumwe anoti, ‘Mwanakomana wangu ndiye mupenyu, uye mwanakomana wako ndiye akafa,’ mumwewo achiti, ‘Kwete! Mwanakomana wako ndiye akafa, uye mwanakomana wangu ndiye mupenyu.’ ”</para>
  <para style="p">
    <verse number="24" style="v"/>Ipapo mambo akati, “Nditorerei munondo.” Naizvozvo vakauya nomunondo kuna mambo. <verse number="25" style="v"/>Akati, “Chekai mwana mupenyu napakati mugopa hafu kuno mumwe uye imwe hafu kuno mumwe.”</para>
  <para style="p">
    <verse number="26" style="v"/>Mukadzi aiva nomwana mupenyu akanzwira mwanakomana wake tsitsi akati kuna mambo, “Ndapota ishe wangu, mupei zvenyu mwana ari mupenyu! Musamuuraya!”</para>
  <para style="p">Asi mumwe wacho akati, “Iwe neni hapana ari kuzomuwana. Muchekei napakati!”</para>
  <para style="p">
    <verse number="27" style="v"/>Ipapo mambo akapa mutongo wake akati, “Ipai mwana mupenyu kumukadzi wokutanga. Musamuuraya; ndiye mai vake.”</para>
  <para style="p">
    <verse number="28" style="v"/>VaIsraeri vose vakati vanzwa matongero akanga aita mambo, vakatya mambo, nokuti vakaona kuti uchenjeri hwaibva kuna Mwari hwaiva maari, kuti atonge zvakarurama.</para>
  <chapter number="4" style="c"/>
  <para style="s1">Machinda aSoromoni</para>
  <para style="p">
    <verse number="1" style="v"/>Saka Mambo Soromoni akanga ari mambo weIsraeri yose.</para>
  <para style="b"/>
  <para style="li4">
    <verse number="2" style="v"/>Ava ndivo vaiva machinda ake:</para>
  <para style="b"/>
  <para style="li1">Azaria mwanakomana waZadhoki aiva muprista;</para>
  <para style="li1">
    <verse number="3" style="v"/>Erihorefi naAhija, vanakomana vaShisha vaiva vanyori;</para>
  <para style="li1">Jehoshafati mwanakomana waAhirudhi aiva munyori wenhoroondo dzenyika;</para>
  <para style="li1">
    <verse number="4" style="v"/>Bhenaya mwanakomana waJehoyadha aiva mutungamiri wamauto;</para>
  <para style="li1">Zadhoki naAbhiatari vaiva vaprista;</para>
  <para style="li1">
    <verse number="5" style="v"/>Azaria mwanakomana waNatani aiva mukuru wavatariri;</para>
  <para style="li1">Zabhudhi mwanakomana waNatani aiva muprista neshamwari yamambo;</para>
  <para style="li1">
    <verse number="6" style="v"/>Ahishari aiva mutariri womuzinda wamambo;</para>
  <para style="li1">Adhoniramu, mwanakomana waAbhudha aiva mutariri wechibharo.</para>
  <para style="b"/>
  <para style="p">
    <verse number="7" style="v"/>Soromoni aivawo namachinda gumi navaviri veIsraeri yose vaitsvakira mambo neimba yake zvokudya. Mumwe nomumwe aifanira kutsvaka zvokudya zvomwedzi mumwe chete pagore.</para>
  <para style="b"/>
  <para style="li4">
    <verse number="8" style="v"/>Mazita avo aiti:</para>
  <para style="b"/>
  <para style="li1">Bheni-Huri, munyika yamakomo yaEfuremu;</para>
  <para style="li1">
    <verse number="9" style="v"/>Bheni-Dhekeri munyika yeMakazi, Shaaribhimu, Bheti Shemeshi neEroni Bhetihanani;</para>
  <para style="li1">
    <verse number="10" style="v"/>Bheni-Hesedhi muArubhoti (Soko nenyika yose yeHeferi dzaiva dzake).</para>
  <para style="li1">
    <verse number="11" style="v"/>Bheni-Abhinadhabhi, munyika yeNafoti Dhori (aiva awana mwanasikana waSoromoni);</para>
  <para style="li1">
    <verse number="12" style="v"/>Bhaana, mwanakomana waAhirudhi munyika yeTaanaki, Megidho nenyika yose yeBhetisheani iyo iri parutivi peZaretani, zasi kweJezireeri, kubva kuBhetisheani kusvika kuAbherimehora mhiri kweJokomeami;</para>
  <para style="li1">
    <verse number="13" style="v"/>Bheni-Gebheri munyika yeRamoti Gireadhi (misha yaJairi, mwanakomana waManase munyika yeGireadhi yaiva yake, pamwe chete nedunhu reArigobhi munyika yeBhashani namaguta aro makuru makumi matanhatu aiva namasvingo ane masuo endarira);</para>
  <para style="li1">
    <verse number="14" style="v"/>Ahinadhabhi mwanakomana waIdho, munyika yeMahanaimi;</para>
  <para style="li1">
    <verse number="15" style="v"/>Ahimaazi, munyika yaNafutari (akanga awana Bhasemati mwanasikana waSoromoni);</para>
  <para style="li1">
    <verse number="16" style="v"/>Bhaana mwanakomana waHushai, munyika yaAsheri neAroti;</para>
  <para style="li1">
    <verse number="17" style="v"/>Jehoshafati mwanakomana waParua, munyika yaIsakari;</para>
  <para style="li1">
    <verse number="18" style="v"/>Shimei mwanakomana waEra, munyika yaBhenjamini;</para>
  <para style="li1">
    <verse number="19" style="v"/>Gebheri mwanakomana waUri, munyika yeGireadhi (nyika yaSihoni mambo wavaAmori nenyika yaOgi mambo weBhashani). Ndiye aiva mubati oga mudunhu iri.</para>
  <para style="s1">Migove yezuva nezuva yaSoromoni</para>
  <para style="p">
    <verse number="20" style="v"/>Vanhu veJudha neIsraeri vakanga vakawanda sejecha ramahombekombe egungwa; vakadya, vakanwa uye vakafara. <verse number="21" style="v"/>Soromoni akanga ari mambo munyika dzose dzaibva kuYufuratesi kusvikira kunyika yavaFiristia, nokumuganhuwo weIjipiti. Nyika idzi dzakauya nomutero uye dzakashandira Soromoni mazuva ose oupenyu hwake.</para>
  <para style="p">
    <verse number="22" style="v"/>Zvokudya zvomuzinda waSoromoni zvezuva nezuva zvaiva zviyero makumi matatu<note caller="+" style="f"><char style="fr" closed="false">4:22 </char><char style="ft" closed="false">makirorita angaita 6.6</char></note> zvefurawa yakatsetseka nezviyero makumi matanhatu<note caller="+" style="f"><char style="fr" closed="false">4:22 </char><char style="ft" closed="false">makirorita angaita 13.2</char></note> zvoupfu, <verse number="23" style="v"/>mombe gumi dzakakodzwa, nemombe makumi maviri dzokumafuro, makwai zana, pasingaverengerwi nondo, mhara, mhembwe nehuku dzakakodzwa. <verse number="24" style="v"/>Nokuti aitonga nyika dzose dziri kumadokero kwerwizi rweYufuratesi kubva kuTifisa kusvikira kuGaza, uye akava norugare kumativi ose. <verse number="25" style="v"/>Pamazuva oupenyu hwaSoromoni vaJudha navaIsraeri vaigara zvakanaka, kubvira kuDhani kusvikira kuBheerishebha, mumwe nomumwe pasi pomuti wake wamazambiringa nowamaonde.</para>
  <para style="p">
    <verse number="26" style="v"/>Soromoni aivawo nezvidyiro zvamabhiza engoro dzake zviuru makumi mana navatasvi vamabhiza zviuru gumi nezviviri.</para>
  <para style="p">
    <verse number="27" style="v"/>Vatariri vakatsvakira Mambo Soromoni navose vaiuya kuzodya naMambo Soromoni patafura yake zvokudya, mumwe nomumwe mumwedzi wake. Vakaona kuti hapana chaishayikwa. <verse number="28" style="v"/>Vakauyawo nebhari nouswa hwamabhiza engoro namamwewo mabhiza kunzvimbo dzezvaidiwa, mumwe nomumwe zvaakatarirwa.</para>
  <para style="s1">Mukurumbira woUchenjeri hwaSoromoni</para>
  <para style="p">
    <verse number="29" style="v"/>Mwari akapa Soromoni uchenjeri, nokunzwisisa kukuru sejecha rapamahombekombe egungwa. <verse number="30" style="v"/>Uchenjeri hwaSoromoni hwakanga hwakapfuura uchenjeri hwavanhu vose vokumabvazuva, nouchenjeri hwose hwokuIjipiti. <verse number="31" style="v"/>Akanga akachenjera kupfuura vamwe vose; akachenjera kupfuura Etani muEzrahi, Hemani, Karikori, naDharidha, vanakomana vaMahori. Mukurumbira wake wakapararira kunyika dzose dzakapoteredza. <verse number="32" style="v"/>Akataura zvirevo zviuru zvitatu, uye dzimbo dzake dzaikwana chiuru neshanu. <verse number="33" style="v"/>Akatsanangura makuriro emiti, kubvira kumusidhari weRebhanoni kusvikira kumihisopi inokura mumadziro. Akadzidzisawo pamusoro pemhuka, shiri, zvinokambaira nehove. <verse number="34" style="v"/>Vanhu vakauya vachibva kunyika dzose kuti vazonzwa uchenjeri hwaSoromoni; vakauya vachitumwa namadzimambo ose enyika akanga anzwa nezvouchenjeri hwake.</para>
  <chapter number="5" style="c"/>
  <para style="s1">Soromoni anogadzirira kuvaka Temberi</para>
  <para style="p">
    <verse number="1" style="v"/>Hiramu mambo weTire akati anzwa kuti Soromoni akanga azodzwa kuti ave mambo panzvimbo yababa vake Dhavhidhi, akatuma nhume dzake kuna Soromoni, nokuti Hiramu akanga agara ano ushamwari naDhavhidhi.</para>
  <para style="p">
    <verse number="2" style="v"/>Soromoni akatuma shoko kuna Hiramu akati:</para>
  <para style="pm">
    <verse number="3" style="v"/>“Munoziva kuti nokuda kwehondo dzairwisana nababa vangu Dhavhidhi kubva kumativi ose, haana kuzokwanisa kuvakira Zita raJehovha Mwari wake temberi, kusvikira Jehovha aisa vavengi vake pasi petsoka dzake. <verse number="4" style="v"/>Asi zvino Jehovha Mwari wangu andipa zororo kumativi ose, hapachisina muvengi kana dambudziko. <verse number="5" style="v"/>Naizvozvo ndinoda kuvakira zita raJehovha Mwari wangu temberi, sezvo Jehovha akati kuna baba vangu Dhavhidhi, ‘Mwanakomana wako, uyo wandichagadza pachigaro choushe panzvimbo yako, achavakira zita rangu temberi iyi.’</para>
  <para style="pm">
    <verse number="6" style="v"/>“Naizvozvo chirayirai kuti nditemerwe matanda emisidhari yeRebhanoni. Vanhu vangu vachashanda pamwe chete navanhu venyu uye ndichakuripirai mari yamunenge mati iripirwe vanhu venyu. Munoziva kuti hatina kana munhu mumwe anogona kutema matanda sezvinoitwa navaSidhoni.”</para>
  <para style="p">
    <verse number="7" style="v"/>Hiramu akati anzwa shoko raSoromoni, akafara zvikuru, uye akati, “Jehovha ngaarumbidzwe nhasi, nokuti apa Dhavhidhi mwanakomana ane uchenjeri kuti atonge rudzi rukuru urwu.”</para>
  <para style="p">
    <verse number="8" style="v"/>Saka Hiramu akatuma shoko kuna Soromoni achiti:</para>
  <para style="pm">“Ndagamuchira shoko ramanditumira navamakatuma uye ndichaita zvose zvamunoda ndigokupai matanda emisidhari nemisipuresi. <verse number="9" style="v"/>Vanhu vangu vachatakura kubva kuRebhanoni kusvika kugungwa, uye, ndichaayeredza negungwa kunzvimbo yamunenge masarudza. Ikoko ndichapatsanura kuti mugogona kuatora moenda nawo. Imi mugondiitirawo chishuvo changu mugopa muzinda wangu zvokudya.”</para>
  <para style="p">
    <verse number="10" style="v"/>Nenzira iyi Hiramu akapa Soromoni matanda ose emisidhari nemisipuresi aaida, <verse number="11" style="v"/>uye Soromoni akapa Hiramu zviyero zviuru makumi maviri<note caller="+" style="f"><char style="fr" closed="false">5:11 </char><char style="ft" closed="false">makirorita angaita 4400 </char></note> zvegorosi kuti zvidyiwe mumuzinda wake, pamwe chete nezviyero makumi maviri<note caller="+" style="f"><char style="fr" closed="false">5:11 </char><char style="ft" closed="false">makirorita angaita 440 </char></note> zvamafuta omuorivhi akasvinwa zvakakwana. Soromoni akaramba achiitira Hiramu zvinhu izvi gore negore. <verse number="12" style="v"/>Jehovha akapa Soromoni uchenjeri, sezvaakanga amuvimbisa. Pakati paHiramu naSoromoni pakava norugare, uye vaviri ava vakanyorerana chibvumirano.</para>
  <para style="p">
    <verse number="13" style="v"/>Mambo Soromoni akaunganidza vanhu vechibharo muIsraeri yose, vanhu zviuru makumi matatu. <verse number="14" style="v"/>Akavatumira kuRebhanoni, zviuru gumi pamwedzi, zvokuti vaipedza mwedzi mumwe chete vari kuRebhanoni nemwedzi miviri vari kumusha. Adhoniramu ndiye aiva mukuru wechibharo. <verse number="15" style="v"/>Soromoni aiva navatakuri vezvinhu zviuru makumi manomwe uye vavezi vamatombo zviuru makumi masere mumakomo, <verse number="16" style="v"/>pamwe chete navatariri vebasa zviuru zvitatu namazana matatu vaitungamirira basa nokuudza vashandi zvokuita. <verse number="17" style="v"/>Mambo akarayira vakaputsa matombo makuru kwazvo, anokosha, kuti vavake hwaro hwetemberi namatombo akavezwa. <verse number="18" style="v"/>Vavaki vaSoromoni, navavaki vaHiramu navaGebhari vakaveza matanda namatombo okuvakisa temberi.</para>
  <chapter number="6" style="c"/>
  <para style="s1">Soromoni anovaka Temberi</para>
  <para style="p">
    <verse number="1" style="v"/>Zvino mugore ramazana mana namakumi masere mushure mokubuda kwavaIsraeri munyika yeIjipiti, mugore rechina rokubata ushe kwaSoromoni pamusoro peIsraeri, mumwedzi waZivhi, unova mwedzi wechipiri, akatanga kuvaka temberi yaJehovha.</para>
  <para style="p">
    <verse number="2" style="v"/>Temberi yakavakirwa Jehovha naMambo Soromoni yakanga yakareba makubhiti makumi matanhatu<note caller="+" style="f"><char style="fr" closed="false">6:2 </char><char style="ft" closed="false">mamita angaita 27 </char></note>, ina makubhiti makumi maviri<note caller="+" style="f"><char style="fr" closed="false">6:2 </char><char style="ft" closed="false">mamita angaita 9</char></note> paupamhi hwayo, ina makubhiti makumi matatu<note caller="+" style="f"><char style="fr" closed="false">6:2 </char><char style="ft" closed="false">mamita angaita 13.5</char></note> pakukwirira kwayo kumusoro. <verse number="3" style="v"/>Biravira raiva mberi kweimba huru yetemberi rakawedzera upamhi hwetemberi hwamakubhiti makumi maviri<note caller="+" style="f"><char style="fr" closed="false">6:3 </char><char style="ft" closed="false">mamita angaita 9</char></note> uye rakanga rakapfuurira mberi kwetemberi namakubhiti gumi<note caller="+" style="f"><char style="fr" closed="false">6:3 </char><char style="ft" closed="false">mamita angaita 4.5 </char></note>. <verse number="4" style="v"/>Akaitira temberi iyi mawindo ane upamhi hudiki. <verse number="5" style="v"/>Pamadziro eimba huru neeimba tsvene yomukati akavaka chivakwa chakapoteredza imba, chaiva nedzimwe dzimba kumativi. <verse number="6" style="v"/>Imba yapasi yaiva noupamhi hwamakubhiti mashanu<note caller="+" style="f"><char style="fr" closed="false">6:6 </char><char style="ft" closed="false">mamita angaita 2.3, uyewo nomundima 10 ne 24 </char></note>, imba yapakati yaiva noupamhi hwamakubhiti matanhatu<note caller="+" style="f"><char style="fr" closed="false">6:6 </char><char style="ft" closed="false">mamita angaita 2.7</char></note> uye imba yechitatu yaiva namakubhiti manomwe<note caller="+" style="f"><char style="fr" closed="false">6:6 </char><char style="ft" closed="false">mamita angaita 3.2</char></note>. Nechokunze akavaka zvitakuriso kumativi kuti matanda arege kupinda mukati mamadziro etemberi.</para>
  <para style="p">
    <verse number="7" style="v"/>Pakuvaka madziro etemberi mabwe akanga avezwa chete ndiwo akashandiswa, uye hapana kunzwikwa kurira kwesando kana mbezo kana mumwe mudziyo patemberi payakanga ichivakwa.</para>
  <para style="p">
    <verse number="8" style="v"/>Musuo weimba yapakati waiva kuchamhembe kwetemberi, paiva namatanho aienda kuimba yapasi, achizobva kuimba yapakati achienda kune yechitatu. <verse number="9" style="v"/>Naizvozvo akavaka temberi, uye akaipedza, akaturika denga ramatanda namapuranga emisidhari. <verse number="10" style="v"/>Uye akavaka dzimba pamadziro etemberi yose. Imwe neimwe yakanga yakareba makubhiti mashanu, uye dzakanga dzakabatanidzwa netemberi namatanda emisidhari.</para>
  <para style="p">
    <verse number="11" style="v"/>Zvino shoko raJehovha rakasvika kuna Soromoni richiti, <verse number="12" style="v"/>“Pane zvetemberi iyi yauri kuvaka, kana ukatevera mitemo yangu, ukaita zvandakatema, uye ukachengeta mirayiro yangu yose nokuiteerera, ipapo ndichazadzisa chivimbiso changu newe, chandakavimbisa baba vako Dhavhidhi. <verse number="13" style="v"/>Uye ndichagara pakati pavaIsraeri, uye handizorasi vanhu vangu vaIsraeri.”</para>
  <para style="p">
    <verse number="14" style="v"/>Saka Soromoni akavaka temberi akaipedza. <verse number="15" style="v"/>Akaisa mapuranga emisidhari pamadziro etemberi nomukati, akaaroverera kubvira pasi kusvikira kumusoro, uye pasi pose pakanga pane mapuranga emusipuresi. <verse number="16" style="v"/>Akakamura necheshure kwetemberi chimwe chikamu chakanga chakareba makubhiti makumi maviri<note caller="+" style="f"><char style="fr" closed="false">6:16 </char><char style="ft" closed="false">mamita angaita 9</char></note>, namapuranga emusidhari kubva pasi kusvika kumusoro kuti chive nzvimbo tsvene yomukati metemberi, Nzvimbo Tsvene-tsvene. <verse number="17" style="v"/>Imba huru yakanga iri pamberi peimba iyi yakanga yakareba makubhiti makumi mana<note caller="+" style="f"><char style="fr" closed="false">6:17 </char><char style="ft" closed="false">mamita angaita 18 </char></note>. <verse number="18" style="v"/>Mukati metemberi makaitwa nemisidhari yakavezwa mifananidzo yemikombe namaruva akazaruka. Zvose zvaiva misidhari chete, hapana dombo raionekwa.</para>
  <para style="p">
    <verse number="19" style="v"/>Akagadzira nzvimbo tsvene yomukati, mukatikati metemberi, kuti agogadzikapo areka yesungano yaJehovha. <verse number="20" style="v"/>Mukati menzvimbo tsvene yomukati makanga makareba makubhiti makumi maviri, uye upamhi hwayo makubhiti makumi maviri<note caller="+" style="f"><char style="fr" closed="false">6:20 </char><char style="ft" closed="false">mamita angaita 9</char></note>, uye makareba makubhiti makumi maviri pakukwirira kwamo mudenga. Akafukidza mukati mose negoridhe rakaisvonaka, uye akafukidzawo aritari namapuranga omusidhari. <verse number="21" style="v"/>Soromoni akafukidza mukati metemberi yose negoridhe rakaisvonaka, uye akaisa ngetani dzegoridhe dzakachinjika pamberi penzvimbo tsvene yomukati, iyo yakanga yakafukidzwa mukati mose negoridhe. <verse number="22" style="v"/>Saka akafukidza mukati mose negoridhe. Akafukidzawo aritari yenzvimbo tsvene yomukati negoridhe.</para>
  <para style="p">
    <verse number="23" style="v"/>Akaita makerubhi maviri omuti womuorivhi, rimwe nerimwe rakareba makubhiti gumi<note caller="+" style="f"><char style="fr" closed="false">6:23 </char><char style="ft" closed="false">mamita angaita 4.5 </char></note>, munzvimbo tsvene yomukati. <verse number="24" style="v"/>Bapiro rimwe chete rekerubhi rokutanga rakanga rakareba makubhiti mashanu, uye rimwe bapiro rakanga rakareba makubhiti mashanu, makubhiti gumi kubva pamuromo perimwe bapiro kusvika pamuromo perimwe bapiro. <verse number="25" style="v"/>Kerubhi rechipiri rakanga rakarebawo makubhiti gumi, nokuti makerubhi maviri aya akanga akafanana pakukura namaumbirwo. <verse number="26" style="v"/>Kerubhi rimwe nerimwe rakanga rakareba makubhiti gumi. <verse number="27" style="v"/>Akaisa makerubhi munzvimbo yomukatikati metemberi, mapapiro amakerubhi akatambanudzwa. Bapiro rerimwe kerubhi raiguma mamwe madziro, bapiro rerimwe richiguma mamwe madziro uye mamwe mapapiro awo aigumana pakati peimba. <verse number="28" style="v"/>Akafukidza makerubhi negoridhe.</para>
  <para style="p">
    <verse number="29" style="v"/>Akaveza mifananidzo yamakerubhi, yemiti yemichindwe neyamaruva akazaruka, pamadziro ose akatenderedza mudzimba dzomukati nedzimba dzokunze. <verse number="30" style="v"/>Akafukidzawo pasi pedzimba dzomukati nedzimba dzokunze dzetemberi negoridhe.</para>
  <para style="p">
    <verse number="31" style="v"/>Akagadzirira musuo wenzvimbo tsvene yomukati makonhi omuti womuorivhi; chivivo chapamusoro namagwatidziro zvaiva namativi mashanu. <verse number="32" style="v"/>Pamakonhi maviri aya omuti womuorivhi akaveza mifananidzo yamakerubhi, yemiti yemichindwe neyamaruva akazaruka, akafukidza makerubhi nemiti yemichindwe negoridhe rakarohwa. <verse number="33" style="v"/>Nenzira imwe cheteyo akagadzirirawo musuo weimba huru chivivo namagwatidziro zvomuti womuorivhi zvakanga zvine mativi mana. <verse number="34" style="v"/>Akaitawo makonhi maviri omuti womusipuresi, mapenga maviri egonhi rimwe aigona kupetwa, uye mapenga maviri erimwe gonhi aigona kupetwa. <verse number="35" style="v"/>Akaveza makerubhi, miti yemichindwe namaruva akazaruka paari, akazvifukidza negoridhe rakarohwa zvakaenzanirana pamusoro pezvakavezwa.</para>
  <para style="p">
    <verse number="36" style="v"/>Uye akavaka chivanze chomukati chine hwaro hutatu hwamatombo akavezwa, nehwaro humwe chete hwamatanda omusidhari.</para>
  <para style="p">
    <verse number="37" style="v"/>Hwaro hwetemberi yaJehovha hwakavakwa mugore rechina, mumwedzi waZivhi. <verse number="38" style="v"/>Mugore regumi nerimwe mumwedzi waBhuri, mwedzi worusere, temberi yakapera kuvakwa yose sezvayakanga yakafanira kuitwa. Akapedza makore manomwe achiivaka.</para>
  <chapter number="7" style="c"/>
  <para style="s1">Soromoni anovaka Muzinda Wake</para>
  <para style="p">
    <verse number="1" style="v"/>Zvisinei, zvakatorera Soromoni makore gumi namatatu kuti apedze kuvaka muzinda wake. <verse number="2" style="v"/>Akavaka Muzinda weSango reRebhanoni wakanga wakareba makubhiti zana<note caller="+" style="f"><char style="fr" closed="false">7:2 </char><char style="ft" closed="false">mamita angaita 46 </char></note>, upamhi hwawo huri makubhiti makumi mashanu<note caller="+" style="f"><char style="fr" closed="false">7:2 </char><char style="ft" closed="false">mamita angaita 23 </char></note>, namakubhiti makumi matatu<note caller="+" style="f"><char style="fr" closed="false">7:2 </char><char style="ft" closed="false">mamita angaita 13.5 </char></note> pakukwirira kwawo mudenga, akaivaka pamusoro pemitsara mina yembiru dzemisidhari namatanda emisidhari akavezwa pamusoro pembiru. <verse number="3" style="v"/>Wakanga une denga remisidhari rakanga riri pamusoro pamatanda akanga akagadzikwa pamusoro pembiru yamatanda makumi mana namashanu, gumi namashanu mumutsara mumwe chete. <verse number="4" style="v"/>Mawindo awo akanga ari pamusoro, ari matatu, akatarisana. <verse number="5" style="v"/>Makonhi ose namagwatidziro zvaiva namativi mana; akanga ari nechemberi ari matatu matatu, akatarisana.</para>
  <para style="p">
    <verse number="6" style="v"/>Akaita imba yembiru yakanga yakareba makubhiti makumi mashanu<note caller="+" style="f"><char style="fr" closed="false">7:6 </char><char style="ft" closed="false">mamita angaita 23 </char></note> iine upamhi hwamakubhiti makumi matatu<note caller="+" style="f"><char style="fr" closed="false">7:6 </char><char style="ft" closed="false">mamita angaita 13.5</char></note>. Pamberi payo paiva nebiravira, pamberi parowo paine mbiru nedenga rakarembera.</para>
  <para style="p">
    <verse number="7" style="v"/>Akavakawo imba yechigaro chokutonga, Imba Yokururamisira, umo maaizotongera nyaya, uye akaifukidza nemisidhari kubva pasi kusvikira kumusoro. <verse number="8" style="v"/>Muzinda wake waaizogara necheseri, wakanga wakavakwa zvimwe chetezvo. Soromoni akavakirawo mwanasikana waFaro, uyo waakanga awana, muzinda wakafanana nouyu.</para>
  <para style="p">
    <verse number="9" style="v"/>Dzimba dzose idzi, kubva kunze kusvikira kuchivanze chikuru, nokubva pahwaro kusvikira paberevere, dzakanga dziri dzamatombo anokosha, akavezwa zvakaenzanirana, uye akachekwa nejeko kunze nomukati. <verse number="10" style="v"/>Hwaro hwakanga hwakavakwa namatombo makuru anokosha, mamwe akareba makubhiti gumi<note caller="+" style="f"><char style="fr" closed="false">7:10 </char><char style="ft" closed="false">mamita angaita 4.5</char></note>, mamwe makubhiti masere<note caller="+" style="f"><char style="fr" closed="false">7:10 </char><char style="ft" closed="false">mamita angaita 3.7</char></note>. <verse number="11" style="v"/>Pamusoro paiva namatombo anokosha, akavezwa zvakaenzanirana, namatanda emisidhari. <verse number="12" style="v"/>Chivanze chikuru chaiva chakapoteredzwa norusvingo rwakanga rune mitsara mitatu yamatombo akavezwa nomutsara mumwe chete wamatanda omusidhari akanyatsovezwa, zvimwe chetezvo zvakanga zvakaita chivanze chomukati chetemberi yaJehovha nebiravira rayo.</para>
  <para style="s1">Midziyo yomuTemberi</para>
  <para style="p">
    <verse number="13" style="v"/>Zvino Mambo Soromoni akatuma vanhu kundotora Hiramu kuTire. <verse number="14" style="v"/>Hiramu aiva mwanakomana wechirikadzi yorudzi rwaNafutari, baba vake vari veTire, mupfuri wendarira. Hiramu akanga azere nounyanzvi, uye aino ruzivo rwezvamabasa ose endarira. Akauya kuna Mambo Soromoni akaita basa rose raakapiwa.</para>
  <para style="p">
    <verse number="15" style="v"/>Akavaka mbiru mbiri dzendarira, imwe neimwe yakanga yakareba makubhiti gumi namasere<note caller="+" style="f"><char style="fr" closed="false">7:15 </char><char style="ft" closed="false">mamita angaita 8.2</char></note>, uye yaipoteredzwa netambo yakareba makubhiti gumi namaviri<note caller="+" style="f"><char style="fr" closed="false">7:15 </char><char style="ft" closed="false">mamita angaita 5.5</char></note> pakuyera. <verse number="16" style="v"/>Akaitawo misoro yembiru yendarira yakanyungurutswa miviri, yokugadzika pamusoro pembiru, musoro mumwe nomumwe wakanga wakareba makubhiti mashanu<note caller="+" style="f"><char style="fr" closed="false">7:16 </char><char style="ft" closed="false">mamita angaita 2.3 uyewo nomundima 23 </char></note> pakukwirira kwawo. <verse number="17" style="v"/>Mimbure yengetani dzakarukwa yaiva yakashongedza misoro yaiva pamusoro pembiru, minomwe pamusoro pomumwe nomumwe. <verse number="18" style="v"/>Akaitawo matamba mumitsara miviri yakapoteredza mumbure mumwe nomumwe kuti ishongedze misoro yaiva pamusoro pembiru. Akaita zvimwe chetezvo pamusoro pomumwe nomumwe. <verse number="19" style="v"/>Misoro yaiva pamusoro pembiru pabiravira yakanga yakaumbwa samaruva amahapa, yakareba makubhiti mana<note caller="+" style="f"><char style="fr" closed="false">7:19 </char><char style="ft" closed="false">mamita angaita 1.8</char></note> pakukwirira kwayo. <verse number="20" style="v"/>Pamusoro pemisoro yembiru mbiri idzi, nechapamusoro pedumbu rakanga riri parutivi pomumbure, paiva namatamba mazana maviri mumitsara yakapoteredza. <verse number="21" style="v"/>Akamisa mbiru pabiravira retemberi. Mbiru yezasi akaitumidza zita rokuti Jakini uye yokumusoro akaitumidza kuti Bhoazi. <verse number="22" style="v"/>Pamusoro pembiru paiva nezvishongo zvakafanana namaruva amahapa. Saizvozvo basa rapambiru rakapera.</para>
  <para style="p">
    <verse number="23" style="v"/>Akaita Gungwa reNdarira yakanyauswa, redenderedzwa rakanga rine upamhi hwamakubhiti gumi<note caller="+" style="f"><char style="fr" closed="false">7:23 </char><char style="ft" closed="false">mamita angaita 4.5</char></note> pamuromo, uye rakareba makubhiti mashanu pakukwirira kwaro. Zvaitora tambo yakareba makubhiti makumi matatu<note caller="+" style="f"><char style="fr" closed="false">7:23 </char><char style="ft" closed="false">mamita angaita 13.7</char></note> kuti iripoteredze pakuyera. <verse number="24" style="v"/>Pasi pomuromo waro pakanga pane mapfundo akapoteredza, ari gumi pakubhiti, achipoteredza gungwa. Mapfundo aya akaumbwa akanga ari mumitsara miviri, pamwe chete neGungwa.</para>
  <para style="p">
    <verse number="25" style="v"/>Gungwa rakanga rimire pahando gumi nembiri, nhatu dzakatarisa kumusoro, nhatu kumadokero, nhatu zasi nenhatu kumabvazuva. Gungwa rakanga rigere pamusoro padzo, uye shure kwadzo kwakanga kwakatarisa pakati. <verse number="26" style="v"/>Ukobvu hwaro hwaikwana upamhi hwechanza chomunhu<note caller="+" style="f"><char style="fr" closed="false">7:26 </char><char style="ft" closed="false">masendimita angaita 8</char></note>, uye muromo waro wakanga wakafanana nomuromo wekapu, seruva ramahapa. Mukati maro maikwana mabhati zviuru zviviri<note caller="+" style="f"><char style="fr" closed="false">7:26 </char><char style="ft" closed="false">makiromita angaita 44</char></note>.</para>
  <para style="p">
    <verse number="27" style="v"/>Akaitawo zvigadziko gumi zvendarira zvaiva namavhiri endarira gumi; chimwe nechimwe chakanga chakareba makubhiti mana<note caller="+" style="f"><char style="fr" closed="false">7:27 </char><char style="ft" closed="false">mamita angaita 1.8</char></note>, upamhi huri makubhiti mana nokukwirira kwacho kuri makubhiti matatu<note caller="+" style="f"><char style="fr" closed="false">7:27 </char><char style="ft" closed="false">mamita angaita 1.4 </char></note>. <verse number="28" style="v"/>Zvigadziko izvi zvakanga zvakaitwa seizvi: pakati pembiru dzezvigadziko paiva namagwatidziro mumativi. <verse number="29" style="v"/>Pamagwatidziro aya pakati pembiru paiva neshumba, hando namakerubhi, uyewo napambiru. Pamusoro napasi peshumba nehando paiva nezvishongo zvamaruva zvendarira. <verse number="30" style="v"/>Chigadziko chimwe nechimwe chaiva namavhiri mana endarira ane maekesero endarira, uye imwe neimwe yaiva nedhishi rakanga riri pamusoro pezvitsigiro zvina, zvakaumbwa zviine zvishongo zvamaruva kurutivi rumwe norumwe. <verse number="31" style="v"/>Nechomukati mechigadziko maiva negomba rakanga riri redenderedzwa rakadzika zvinosvika kubhiti rimwe chete<note caller="+" style="f"><char style="fr" closed="false">7:31 </char><char style="ft" closed="false">0.5 yemita </char></note>. Gomba iri rakanga riri redenderedzwa, uye nechigadziko charo raikwana kubhiti nehafu<note caller="+" style="f"><char style="fr" closed="false">7:31 </char><char style="ft" closed="false">0.7 yemita, uyewo nomundima 32 </char></note>. Pamuromo paro paiva nezvinyorwa. Magwatidziro akanga ane mativi akaenzana, asiri edenderedzwa. <verse number="32" style="v"/>Mavhiri mana aiva pasi pamagwatidziro, uye maekesero amavhiri aiva akabatana netafura. Vhiri rimwe nerimwe raiva noupamhi hwekubhiti rimwe chete nehafu. <verse number="33" style="v"/>Mavhiri akanga akagadzirwa sokugadzirwa kwamavhiri engoro dzamabhiza; maekesero, marimu, zvipokisi namahabhu zvose zvaiva zvakagadzirwa nendarira.</para>
  <para style="p">
    <verse number="34" style="v"/>Chigadziko chimwe nechimwe chaiva nemibato mina, pakona imwe neimwe, uye yaibudikira kubva pachigadziko. <verse number="35" style="v"/>Pamusoro pechigadziko paiva nechitenderere chakanga chakadzika zvinosvika hafu yekubhiti<note caller="+" style="f"><char style="fr" closed="false">7:35 </char><char style="ft" closed="false">0.2 yemita </char></note>. Zvitsigiro namagwatidziro zvakanga zvakanamatidzwa pamusoro pechigadziko. <verse number="36" style="v"/>Akaveza makerubhi, shumba nemiti yemichindwe pazvitsigiro namagwatidziro, napose paigona kuvezwa, nezvishongo zvamaruva kumativi ose. <verse number="37" style="v"/>Aya ndiwo magadziriro aakaita zvigadziko gumi. Zvose zvakanga zvakafanana pakuumbwa kwazvo, zvakaenzana pakukura napamaumbirwo.</para>
  <para style="p">
    <verse number="38" style="v"/>Ipapo akaita madhishi endarira gumi, rimwe nerimwe richipinda mabhati makumi mana<note caller="+" style="f"><char style="fr" closed="false">7:38 </char><char style="ft" closed="false">marita angaita 880</char></note> uye rakafara makubhiti mana, dhishi rimwe chete richizoiswa pachigadziko chimwe nechimwe chezvigadziko gumi.</para>
  <para style="p">
    <verse number="39" style="v"/>Akaisa zvigadziko zvishanu zasi kwetemberi, zvishanu kumusoro. Akaisa Gungwa kurutivi rwezasi, zasi kwakadziva kumabvazuva kwetemberi. <verse number="40" style="v"/>Hiramu akaitawo poto, foshoro namadhishi.</para>
  <para style="p">Saka Hiramu akapedza basa rose raakaitira Mambo Soromoni mutemberi yaJehovha:</para>
  <para style="b"/>
  <para style="li1">
    <verse number="41" style="v"/>mbiru mbiri;</para>
  <para style="li1">misoro miviri yedenderedzwa pamusoro pembiru;</para>
  <para style="li1">mimbure miviri yakarukwa yaishongedza misoro miviri yedenderedzwa yaiva pamusoro pembiru;</para>
  <para style="li1">
    <verse number="42" style="v"/>matamba mazana mana emimbure miviri (mitsara miviri yamatamba pamumbure mumwe chete, kuti ishongedze misoro yedenderedzwa yaiva pamusoro pembiru);</para>
  <para style="li1">
    <verse number="43" style="v"/>zvigadziko gumi namadhishi azvo gumi;</para>
  <para style="li1">
    <verse number="44" style="v"/>Gungwa nehando gumi nembiri pasi paro;</para>
  <para style="li1">
    <verse number="45" style="v"/>poto, foshoro namadhishi.</para>
  <para style="b"/>
  <para style="p">Zvinhu zvose izvi zvakaitirwa Mambo Soromoni mutemberi maJehovha naHiramu zvaiva zvendarira yakabwinyiswa. <verse number="46" style="v"/>Mambo akaita kuti zviumbwe nevhu rokuumba pabani reJorodhani pakati peSukoti neZaretani. <verse number="47" style="v"/>Soromoni haana kuyera zvinhu zvose izvi nokuti zvakanga zvakawanda kwazvo; uremu hwendarira hahuna kuzivikanwa.</para>
  <para style="p">
    <verse number="48" style="v"/>Soromoni akaitawo midziyo yose yaiva mutemberi maJehovha:</para>
  <para style="b"/>
  <para style="li1">aritari yegoridhe;</para>
  <para style="li1">tafura yegoridhe yaiva nechingwa choKuratidza, pamusoro payo;</para>
  <para style="li1">
    <verse number="49" style="v"/>zvigadziko zvemwenje zvegoridhe rakaisvonaka (zvishanu kurudyi nezvishanu kuruboshwe pamberi penzvimbo tsvene yomukati);</para>
  <para style="li1">maruva, mwenje nembato, zvegoridhe;</para>
  <para style="li1">
    <verse number="50" style="v"/>makapu, zvidzimiso zvemwenje, madhishi, madhishi ezvinonhuhwira nezvaenga zvomoto, zvegoridhe rakaisvonaka;</para>
  <para style="li1">zvibato zvamakonhi ekamuri yomukatikati memba, Nzvimbo Tsvene-tsvene, namakonhi eimba huru, zvakanga zviri zvegoridhe.</para>
  <para style="b"/>
  <para style="p">
    <verse number="51" style="v"/>Zvino basa rose rakaitwa naMambo Soromoni patemberi yaJehovha parakapera, Soromoni akauyisa zvinhu zvakanga zvakumikidzwa nababa vake Dhavhidhi, midziyo yesirivha negoridhe, akazvichengeta mumatura epfuma yetemberi yaJehovha.</para>
  <chapter number="8" style="c"/>
  <para style="s1">Areka inouyiswa kuTemberi</para>
  <para style="p">
    <verse number="1" style="v"/>Ipapo Soromoni akaunganidza pamberi pake vakuru veIsraeri navatungamiri vamarudzi muJerusarema namadzishe emhuri dzavaIsraeri, kuti vauyise areka yesungano yaJehovha kubva kuZioni, Guta raDhavhidhi. <verse number="2" style="v"/>Vanhu vose veIsraeri vakaungana pana Mambo Soromoni panguva yomutambo mumwedzi waEtanimi, unova mwedzi wechinomwe.</para>
  <para style="p">
    <verse number="3" style="v"/>Vakuru vose veIsraeri vakati vasvika, vaprista vakatakura areka, <verse number="4" style="v"/>uye vakauyisa areka yaJehovha, neTende Rokusangana nemidziyo yose yakatsaurwa yaiva mairi. Vaprista navaRevhi vakazvitakura, <verse number="5" style="v"/>uye Mambo Soromoni neungano yose yeIsraeri yakanga yaungana paari, vakanga vanaye pamberi peareka, vachibayira makwai nehando zvakawanda zvokuti zvakanga zvisingagoni kuverengwa nokuwanda kwazvo.</para>
  <para style="p">
    <verse number="6" style="v"/>Ipapo vaprista vakatakura areka yesungano yaJehovha vakaenda nayo kunzvimbo yayo munzvimbo tsvene yomukati metemberi, muNzvimbo Tsvene-tsvene, vakaigadzika pasi pamapapiro amakerubhi. <verse number="7" style="v"/>Makerubhi akatambanudza mapapiro awo pamusoro penzvimbo yeareka uye akafukidza areka namatanda ayo okutakurisa. <verse number="8" style="v"/>Matanda aya akanga akareba zvokuti miromo yawo yaionekwa munhu ari paNzvimbo Tsvene pamberi penzvimbo tsvene yomukati, asi kwete munhu ari kunze kweNzvimbo Tsvene; uye achiripo nanhasi. <verse number="9" style="v"/>Muareka makanga musina chinhu kunze kwamahwendefa maviri amabwe ayo akanga aiswamo naMozisi paHorebhi, Jehovha paakaita sungano navaIsraeri mushure mokunge vabuda muIjipiti.</para>
  <para style="p">
    <verse number="10" style="v"/>Vaprista vakati vabuda paNzvimbo Tsvene, gore rakazadza temberi yaJehovha. <verse number="11" style="v"/>Uye vaprista vakatadza kuita shumiro yavo nokuda kwegore, nokuti kubwinya kwaJehovha kwakazadza temberi yaJehovha.</para>
  <para style="p">
    <verse number="12" style="v"/>Ipapo Soromoni akati, “Jehovha ati anoda kugara mukati merima guru; <verse number="13" style="v"/>zvirokwazvo ndakuvakirai temberi yakanakisisa, nzvimbo yamungagara nokusingaperi.”</para>
  <para style="p">
    <verse number="14" style="v"/>Ungano yose yaIsraeri imire ipapo, mambo akatendeukira kwavari akavaropafadza. <verse number="15" style="v"/>Zvino akati:</para>
  <para style="pm">“Ngaarumbidzwe Jehovha, Mwari waIsraeri, uyo ashandisa ruoko rwake kuzadzisa zvaakavimbisa nomuromo wake kuna baba vangu Dhavhidhi. <verse number="16" style="v"/>Nokuti akati, ‘Kubvira pazuva randakabudisa vanhu vangu Israeri kubva muIjipiti, handina kusarudza guta rorudzi rupi rweIsraeri kuti ndivake temberi, kuti Zita rangu rive ipapo, asi ndakasarudza Dhavhidhi kuti atonge vanhu vangu Israeri.’</para>
  <para style="pm">
    <verse number="17" style="v"/>“Baba vangu Dhavhidhi, mumwoyo mavo vaida kuvakira Zita raJehovha, Mwari weIsraeri, temberi. <verse number="18" style="v"/>Asi Jehovha akati kuna baba vangu Dhavhidhi, ‘Nokuti zvakanga zviri mumwoyo mako kuti uvakire Zita rangu temberi, wakaita zvakanaka kuva naizvozvo mumwoyo mako. <verse number="19" style="v"/>Kunyange zvakadaro, iwe hausi kuzovaka temberi iyi, asi mwanakomana wako, wauchabereka ndiye achavakira Zita rangu temberi.’</para>
  <para style="pm">
    <verse number="20" style="v"/>“Jehovha achengeta chivimbiso chaakaita: ini ndatevera panzvimbo yababa vangu Dhavhidhi, uye zvino ndigere pachigaro chokutonga chaIsraeri, sokuvimbisa kwakaita Jehovha, uye ndavakira Zita raJehovha, Mwari weIsraeri, temberi. <verse number="21" style="v"/>Imomo ndakagadzira nzvimbo yeareka, iyo ine sungano yaJehovha yaakaita namadzibaba edu paakavabudisa kubva muIjipiti.”</para>
  <para style="s1">Munyengetero waSoromoni woKukumikidza</para>
  <para style="p">
    <verse number="22" style="v"/>Ipapo Soromoni akamira pamberi pearitari yaJehovha pamberi peungano yose yaIsraeri, akatambanudza maoko ake kudenga, <verse number="23" style="v"/>akati,</para>
  <para style="pm">“Jehovha, Mwari weIsraeri, hakuna mumwe Mwari akaita semi kumusoro kudenga kana pasi panyika, imi munochengeta sungano yorudo yavaranda venyu vanofamba pamberi penyu nomwoyo wavo wose. <verse number="24" style="v"/>Makachengeta chivimbiso chenyu kumuranda wenyu Dhavhidhi baba vangu; makavimbisa nomuromo wenyu uye mazvizadzisa noruoko rwenyu sezvazviri nhasi.</para>
  <para style="pm">
    <verse number="25" style="v"/>“Zvino Jehovha, Mwari waIsraeri, chengeterai muranda wenyu Dhavhidhi baba vangu, zvivimbiso zvamakamuitira pamakati, ‘Pamberi pangu hapangazoshayikwi munhu anokutevera pachigaro choushe cheIsraeri, kana vana vako vakachenjera pane zvose zvavanoita, vakafamba pamberi pangu sezvawakaita iwe.’ <verse number="26" style="v"/>Naizvozvo zvino, haiwa Mwari waIsraeri, ndinokumbira kuti shoko renyu ramakavimbisa kumuranda wenyu Dhavhidhi baba vangu riitike.</para>
  <para style="pm">
    <verse number="27" style="v"/>“Chingava chokwadi here kuti Mwari angagara panyika? Tarirai, matenga kana nokudengadenga hazvingagoni kukukwanai. Ko, kuzoti temberi iyi yandakuvakirai! <verse number="28" style="v"/>Kunyange zvakadaro, teererai munyengetero womuranda wenyu nokukumbira kwake, haiwa Jehovha Mwari wangu. Inzwai kudanidzira nomunyengetero uri kuitwa nomuranda wenyu pamberi penyu nhasi. <verse number="29" style="v"/>Meso enyu ngaarambe akatarisa temberi iyi usiku namasikati, nzvimbo iyi yamakataura muchiti, ‘Zita rangu richavapo,’ kuti muzonzwa munyengetero unonamatwa nomuranda wenyu akatarisa kunzvimbo ino. <verse number="30" style="v"/>Inzwai kukumbira kwomuranda wenyu, nokwavanhu venyu Israeri pavanozonamata vakatarisa kunzvimbo ino. Inzwai muri kudenga kwamunogara, uye kana manzwa mugoregerera.</para>
  <para style="pm">
    <verse number="31" style="v"/>“Kana munhu achinge atadzira muvakidzani wake, akanzi apike mhiko uye akauya akapika mhiko pamberi pearitari yenyu mutemberi ino, <verse number="32" style="v"/>ipapo inzwai muri kudenga uye muwane zvamunoita. Tongai pakati pavaranda venyu, mupe mhosva kumutadzi nokuisa pamusoro wake iye zvaanenge aita. Mururamisire akarurama nokumupa zvakafanira kururama kwake.</para>
  <para style="pm">
    <verse number="33" style="v"/>“Kana vanhu venyu Israeri vachinge vakundwa navavengi vavo, nokuti vakutadzirai, uye vakadzokazve kwamuri, vakapupura zita renyu, vakanamata nokukumbira kwamuri mutemberi, ino, <verse number="34" style="v"/>ipapo inzwai muri kudenga mugoregerera chivi chavanhu venyu Israeri, uye mugovadzosera kunyika yamakapa madzibaba avo.</para>
  <para style="pm">
    <verse number="35" style="v"/>“Kana denga richinge razarirwa mvura ikasanaya nokuti vanhu venyu vakutadzirai, pavanonamata vakatarisa kunzvimbo ino, uye vakapupura zita renyu, vakatendeuka kubva kuchivi chavo nokuti mavaranga, <verse number="36" style="v"/>ipapo inzwai muri kudenga uye mugoregerera chivi chavaranda venyu, vanhu venyu Israeri. Vadzidzisei nzira yakanaka yavanofanira kurarama nayo, uye nayisai mvura panyika yamakapa vanhu venyu kuti ive nhaka yavo.</para>
  <para style="pm">
    <verse number="37" style="v"/>“Kana nzara kana denda zvikauya panyika, kana nyunje, kana muhuvhe, mhashu, kana ndongwe kana muvengi wavo akavakomba mune ripi zvaro ramaguta avo, zvisinei kuti inyatwa ipi kana kuti idenda ripi rauya, <verse number="38" style="v"/>uye, kana munyengetero kana chikumbiro chaitwa naani zvake wavanhu venyu Israeri, mumwe nomumwe achiziva zvinomutambudza mumwoyo make, akatambanudzira maoko ake kutemberi ino, <verse number="39" style="v"/>ipapo inzwai muri kudenga kwamunogara. Regererai mugowana zvamunoita; mugoitira mumwe nomumwe maererano nazvose zvaanoita, sezvo muchiziva mwoyo wake (nokuti imi chete ndimi munoziva zviri mumwoyo momunhu wose), <verse number="40" style="v"/>kuti vakutyei mazuva ose avanorarama panyika yamakapa madzibaba edu.</para>
  <para style="pm">
    <verse number="41" style="v"/>“Zvino kana ari mutorwa, asiri wavanhu venyu Israeri asi anouya achibva kunyika iri kure nokuda kwezita renyu, <verse number="42" style="v"/>nokuti vanhu vachanzwa nezvezita renyu guru, ruoko rwenyu rune simba noruoko rwenyu rwakatambanudzwa, paanouya akanyengetera akatarisa kutemberi ino, <verse number="43" style="v"/>ipapo inzwai muri kudenga kwamunogara, uye mugoita chinhu chipi nechipi chinokumbirwa kwamuri nomutorwa uyu, kuti marudzi ose enyika azive zita renyu uye agokutyai, sezvinoitwa navanhu venyu Israeri, uye kuti vazive kuti imba ino yandavaka ine Zita renyu.</para>
  <para style="pm">
    <verse number="44" style="v"/>“Kana vanhu venyu vakaenda kundorwa navavengi vavo, kwose kwamunovatuma, uye pavanonyengetera kuna Jehovha vakatarisa kuguta ramakasarudza netemberi yandavakira Zita renyu, <verse number="45" style="v"/>ipapo muri kudenga, inzwai munyengetero wavo nechikumbiro chavo, uye mugovabatsira pane zvavanorwira.</para>
  <para style="pm">
    <verse number="46" style="v"/>“Kana vakakutadzirai, nokuti hakuna munhu asingatadzi, imi mukavatsamwira, mukavaisa mumaoko omuvengi, uye akavaita nhapwa munyika yake, kure kana pedyo; <verse number="47" style="v"/>uye kana vakapinduka pamwoyo munyika umo mavari nhapwa, uye vakatendeuka nokudemba kwamuri munyika yavatapi vavo, vakati, ‘Takaita, zvakaipa zvisakarurama;’ <verse number="48" style="v"/>uye kana vakadzokera kwamuri nomwoyo nomweya wavo wose munyika yavavengi vavo avo vakavatapa vakanyengetera kwamuri vakatarisa kunyika yamakapa madzibaba avo, vakatarisa kuguta ramakasarudza netemberi yandavakira Zita renyu; <verse number="49" style="v"/>ipapo, muri kudenga, kwamunogara, inzwai munyengetero wavo nechikumbiro chavo, uye mugovabatsira pane zvavanorwira. <verse number="50" style="v"/>Muregerere vanhu venyu, vakakutadzirai; muvaregerere pamhosva dzose dzavakapara kwamuri, mugoita kuti vakavatapa vavanzwire tsitsi; <verse number="51" style="v"/>nokuti vanhu venyu nenhaka yenyu vamakabudisa kubva muIjipiti, vira romoto.</para>
  <para style="pm">
    <verse number="52" style="v"/>“Meso enyu ngaaone chikumbiro chomuranda wenyu nechikumbiro chavanhu venyu Israeri, uye muteerere kwavari nguva dzose pavanochema kwamuri. <verse number="53" style="v"/>Nokuti makavasarudza pamarudzi ose enyika kuti vave nhaka yenyu, sezvamakataura nokumuranda wenyu Mozisi, imi Jehovha Mwari, pamakabudisa madzibaba edu kubva muIjipiti.”</para>
  <para style="s1">Soromoni anoropafadza Ungano yaIsraeri</para>
  <para style="p">
    <verse number="54" style="v"/>Zvino Soromoni akati apedza munyengetero uyu wose nokukumbira uku kuna Jehovha, akasimuka achibva pamberi pearitari yaJehovha, paakanga akapfugama namabvi ake, maoko ake akatambanudzirwa kudenga. <verse number="55" style="v"/>Akamira akaropafadza ungano yose yeIsraeri nenzwi guru akati:</para>
  <para style="pm">
    <verse number="56" style="v"/>“Jehovha ngaarumbidzwe, iye akapa zororo kuvanhu vake Israeri sezvaakavimbisa chaizvoizvo. Hapana kana shoko rimwe chete risina kuitika pazvivimbiso zvose zvakanaka zvaakapa nokumuranda wake Mozisi. <verse number="57" style="v"/>Jehovha Mwari wedu ngaave nesu sezvaaiva namadzibaba edu; ngaarege kuzotisiya kana kutirasa. <verse number="58" style="v"/>Ngaaite kuti mwoyo yedu yose ive yake, kuti tifambe munzira dzake dzose tichichengeta mirayiro, mitemo nezvaakareva izvo zvaakapa madzibaba edu. <verse number="59" style="v"/>Zvino mashoko angu aya, andanyengetera pamberi paJehovha, ngaave pedyo naJehovha Mwari wedu masikati nousiku, kuti asimudzire zvinorwirwa nomuranda wake nezvinorwirwa navanhu vake Israeri nezvinenge zvichidiwa zuva nezuva, <verse number="60" style="v"/>kuti vanhu vose vapanyika vazive kuti Jehovha ndiMwari, uye kuti hakuna mumwe. <verse number="61" style="v"/>Asi mwoyo yenyu inofanira kuva yakapiwa zvachose kuna Jehovha Mwari wedu, kuti murarame nemitemo yake uye muteerere mirayiro yake sezvamuri kuita iye zvino.”</para>
  <para style="s1">Kukumikidzwa kweTemberi</para>
  <para style="p">
    <verse number="62" style="v"/>Zvino mambo navaIsraeri vose vakabayira zvibayiro pamberi paJehovha. <verse number="63" style="v"/>Soromoni akabayira chibayiro chezvipiriso zvokuwadzana kuna Jehovha; zviuru makumi maviri nezviviri zvemombe nezviuru zana namakumi maviri zvamakwai nembudzi. Saizvozvo mambo navaIsraeri vose vakakumikidza temberi yaJehovha.</para>
  <para style="p">
    <verse number="64" style="v"/>Musi iwoyo mambo akakumikidza chikamu chapakati chechivanze chaiva pamberi petemberi yaJehovha, uye ndipo paakabayira zvipiriso zvinopiswa, zvipiriso zvezviyo, namafuta ezvipiriso zvokuwadzana nokuti aritari yendarira yaiva pamberi paJehovha yakanga yakanyanya kuita duku kuti ikwane zvipiriso zvinopiswa, zvipiriso zvezviyo, namafuta ezvipiriso zvokuwadzana.</para>
  <para style="p">
    <verse number="65" style="v"/>Saka Soromoni akaita mutambo uyu panguva iyoyo, neIsraeri yose pamwe chete naye, ungano huru kwazvo, vanhu vachibva kuRebho Hamati vachisvika kuWadhi yeIjipiti. Vakaupemberera pamberi paJehovha Mwari wedu kwamazuva manomwe namamwe manomwe pamusoro, mazuva gumi namana pamwe chete. <verse number="66" style="v"/>Pazuva rakatevera akaita kuti vanhu vaende. Vanhu vakaropafadza mambo vakaenda kumisha yavo vane rufaro mumwoyo mavo nokuda kwezvinhu zvakanaka zvose Jehovha zvaakanga aitira muranda wake Dhavhidhi navanhu vake Israeri.</para>
  <chapter number="9" style="c"/>
  <para style="s1">Jehovha anozviratidza kuna Soromoni</para>
  <para style="p">
    <verse number="1" style="v"/>Zvino Soromoni akati apedza kuvaka temberi yaJehovha nomuzinda wamambo nezvose zvaaida kuvaka, <verse number="2" style="v"/>Jehovha akazviratidza kwaari kechipiri, sezvaakazviratidza kwaari paGibheoni. <verse number="3" style="v"/>Jehovha akati kwaari:</para>
  <para style="pm">“Ndanzwa munyengetero wako nechikumbiro chako chawaita pamberi pangu; temberi iyi yawavaka ndaiita tsvene, nokuisa Zita rangu mairi nokusingaperi. Meso angu nomwoyo wangu zvichavamo nguva dzose.</para>
  <para style="pm">
    <verse number="4" style="v"/>“Zvino iwe, kana ukafamba pamberi pangu nomwoyo wakanaka nokururama, sezvakaitwa naDhavhidhi baba vako, uye ukaita zvose zvandinorayira uye ukatevera mitemo nemirayiro yangu, <verse number="5" style="v"/>ndichasimbisa chigaro chako choushe pamusoro peIsraeri nokusingaperi sezvandakavimbisa Dhavhidhi baba vako pandakati, ‘Hapangashayikwi munhu anokutevera pachigaro choushe chaIsraeri.’</para>
  <para style="pm">
    <verse number="6" style="v"/>“Asi kana mukarega kunditevera, imi kana vana venyu, uye mukarega kuchengeta mirayiro yangu nemitemo yangu yandakaisa pamberi penyu, asi mukaenda kundoshumira vamwe vamwari uye mukavanamata, <verse number="7" style="v"/>ipapo ndichaparadza Israeri panyika yandakavapa ndigofuratira temberi iyi yandaita tsvene nokuda kweZita rangu. Ipapo Israeri ichazova chirevo nechiseko pakati pamarudzi ose avanhu. <verse number="8" style="v"/>Kunyange zvazvo temberi iyi ichishamisa kwazvo iye zvino, avo vachazopfuura napairi vachazoshamiswa vagoshora vachiti, ‘Jehovha aitirei chinhu chakadai kunyika iyi nokutemberi iyi?’ <verse number="9" style="v"/>Vanhu vachapindura vachiti, ‘Nokuti vakasiya Jehovha Mwari wavo akabudisa madzibaba avo muIjipiti, uye vakanamatira vamwe vamwari, vachivanamata nokuvashandira, ndokusaka Jehovha akauyisa dambudziko guru rakadai pavari.’ ”</para>
  <para style="s1">Zvimwe Zvakaitwa naSoromoni</para>
  <para style="p">
    <verse number="10" style="v"/>Makore makumi maviri akati apera, panguva yakavakwa dzimba idzi mbiri naSoromoni, temberi yaJehovha nomuzinda wamambo, <verse number="11" style="v"/>Mambo Soromoni akapa Hiramu mambo weTire maguta makumi maviri muGarirea, nokuti Hiramu akanga amupa misidhari, misipuresi negoridhe, zvose zvaaida. <verse number="12" style="v"/>Asi Hiramu paakabva kuTire akaenda kundoona maguta aya aakanga apiwa naSoromoni, haana kufadzwa nawo. <verse number="13" style="v"/>Akabvunza akati, “Maguta erudzii aya awandipa, hama yangu?” Naizvozvo akaatumidza zita rokuti Nyika yeKabhuru, rinova ndiro zita rawo nanhasi. <verse number="14" style="v"/>Zvino Hiramu akanga atumira mambo matarenda zana namakumi maviri<note caller="+" style="f"><char style="fr" closed="false">9:14 </char><char style="ft" closed="false">matani angaita 4</char></note> egoridhe.</para>
  <para style="p">
    <verse number="15" style="v"/>Heino nhoroondo yechibharo chakashandiswa naMambo Soromoni pakuvaka temberi yaJehovha, muzinda wake, Miro, rusvingo rweJerusarema neHazori, Megidho neGezeri. <verse number="16" style="v"/>Faro mambo weIjipiti akanga arwisa uye akatora Gezeri. Akanga aripisa nomoto. Akauraya vaKenani vaigara mariri akaripa kumwanasikana wake, mukadzi waSoromoni sechipo pakuwanikwa kwake. <verse number="17" style="v"/>Uye Soromoni akavaka Gezeri patsva. Akavaka Bheti Horoni yeZasi, <verse number="18" style="v"/>Bhaarati, neTadhimori murenje, munyika imomo, <verse number="19" style="v"/>pamwe chete namaguta ake ose amatura, namaguta engoro dzake namabhiza ake, zvose zvaakada kuvaka muJerusarema, muRebhanoni nomunyika yose yaaitonga.</para>
  <para style="p">
    <verse number="20" style="v"/>Vanhu vose vakanga vasara pavaAmori, vaHiti, vaPerizi, vaHivhi navaJebhusi (vanhu ava vakanga vasiri vaIsraeri), <verse number="21" style="v"/>vana vavo vakanga vasara munyika, vasina kugona kuparadzwa zvachose navaIsraeri, ivava Soromoni akavaunganidza kuti vashande savaranda vake, sezvazviri kusvikira nhasi. <verse number="22" style="v"/>Asi Soromoni haana kuita varanda pakati pavaIsraeri; ndivo vaiva mauto ake, makurukota ake ehurumende, machinda ake, vatungamiri vake vamauto, varayiri vezvengoro navachairi vengoro. <verse number="23" style="v"/>Ndivozve vaiva machinda makuru aiona nezvamabasa aiitwa naSoromoni, vatariri mazana mashanu namakumi mashanu vaitungamirira vanhu vaiita basa.</para>
  <para style="p">
    <verse number="24" style="v"/>Mushure mokunge mwanasikana waFaro abva kuGuta raDhavhidhi akauya kumuzinda wake waakanga avakirwa naSoromoni, Soromoni akavaka Miro.</para>
  <para style="p">
    <verse number="25" style="v"/>Katatu pagore Soromoni akabayira zvipiriso zvinopiswa nezvipiriso zvokuyananisa paaritari yaakanga avakira Jehovha, akapisa zvinonhuhwira pamwe chete nazvo pamberi paJehovha. Saizvozvo akapedza nezvetemberi.</para>
  <para style="p">
    <verse number="26" style="v"/>Mambo Soromoni akavakawo zvikepe paEzioni Gebheri, iri pedyo neEroti muEdhomu, pamahombekombe eGungwa Dzvuku. <verse number="27" style="v"/>Uye Hiramu akatuma varanda vake, vafambisi vezvikepe vaiziva gungwa kuti vazoshandisa zvikepe pamwe chete navaranda vaSoromoni. <verse number="28" style="v"/>Vakaenda kuOfiri, vakandodzokako namazana mana namakumi maviri amatarenda<note caller="+" style="f"><char style="fr" closed="false">9:28 </char><char style="ft" closed="false">matani angaita 14.5</char></note> egoridhe, ayo avakandopa Mambo Soromoni.</para>
  <chapter number="10" style="c"/>
  <para style="s1">Mambokadzi weShebha anoshanyira Soromoni</para>
  <para style="p">
    <verse number="1" style="v"/>Zvino mambokadzi weShebha akati anzwa nezvomukurumbira waSoromoni noukama hwake nezita raJehovha, akauya kuzomuedza nemibvunzo yakaoma. <verse number="2" style="v"/>Akasvika paJerusarema navanhu vakawanda, nengamera dzakanga dzakatakura zvinonhuhwira, goridhe rakawanda kwazvo, namatombo anokosha, akauya kuna Soromoni akataura naye pamusoro pezvose zvaiva mupfungwa dzake. <verse number="3" style="v"/>Soromoni akapindura mibvunzo yake yose; hapana chakanga chakanyanya kuomera mambo kuti amutsanangurire. <verse number="4" style="v"/>Mambokadzi weShebha akati aona uchenjeri hwose hwaSoromoni nomuzinda waakanga avaka, <verse number="5" style="v"/>zvokudya zvaiva patafura yake, urongwa hwokugara kwamachinda ake, varanda vake vaimushandira nezvipfeko zvavo, vadiri vake, nezvipiriso zvinopiswa zvaaiita patemberi yaJehovha, akapererwa.</para>
  <para style="p">
    <verse number="6" style="v"/>Akati kuna mambo, “Zvose zvandakanzwa munyika mangu pamusoro pamabasa enyu nouchenjeri hwenyu zvaiva zvechokwadi. <verse number="7" style="v"/>Asi handina kutenda zvinhu izvi kusvikira ndauya ndikazviona nameso angu chaiwo. Zvechokwadi, zvandakaudzwa hazvisviki pahafu yezviripo; muuchenjeri nomuupfumi mapfuura zvose zvandakanzwa. <verse number="8" style="v"/>Vanhu venyu vanofanira kuva vanofara sei! Machinda enyu anofara sei, ivo vanomira pamberi penyu nguva dzose nokunzwa uchenjeri hwenyu! <verse number="9" style="v"/>Jehovha Mwari wenyu ngaarumbidzwe, iye akafadzwa nemi akakuisai pachigaro choushe chaIsraeri. Jehovha akada Israeri nokusingaperi, nokuda kwaizvozvo akuitai mambo kuti muchengetedze kururamisira noutsvene.”</para>
  <para style="p">
    <verse number="10" style="v"/>Akapa mambo matarenda zana namakumi maviri<note caller="+" style="f"><char style="fr" closed="false">10:10 </char><char style="ft" closed="false">matani angaita 4</char></note> egoridhe, zvinonhuhwira kwazvo, namatombo anokosha. Hapana mumwe akazouya nezvinonhuhwira zvakawanda sezvakauyiwa nazvo namambokadzi weShebha kuna Mambo Soromoni.</para>
  <para style="p">
    <verse number="11" style="v"/>Zvikepe zvaHiramu zvakauya negoridhe kubva kuOfiri; uyewo zvakauya nemiti yemiarumugi namatombo anokosha kubva ikoko. <verse number="12" style="v"/>Mambo akashandisa miarumugi iyi kuita mbiru dzetemberi yaJehovha, nedzomuzinda wamambo, uye kugadzira mbira nemitengeranwa zvaishandiswa navaimbi. Miti yemiarumugi yakawanda kudai haina kuzombouyiswa munyika zvakare kana kuonekwa zvakare kubvira musi iwoyo.</para>
  <para style="p">
    <verse number="13" style="v"/>Mambo Soromoni akapa mambokadzi weShebha zvaaida nezvaakakumbira, pamusoro pezvaakamupa zvaibva papfuma yake youmambo. Ipapo akabva asimuka navaranda vake akadzokera kunyika yake.</para>
  <para style="s1">Pfuma yaSoromoni nembiri yake</para>
  <para style="p">
    <verse number="14" style="v"/>Uremu hwegoridhe raitambirwa naSoromoni gore negore hwaisvika matarenda mazana matanhatu namakumi matanhatu namatanhatu<note caller="+" style="f"><char style="fr" closed="false">10:14 </char><char style="ft" closed="false">matani angaita 23 </char></note>, <verse number="15" style="v"/>pasingaverengerwi mari yomutero yairipiswa vatengesi vakuru navatengesi vadiki, namadzimambo ose eArabhia navabati venyika.</para>
  <para style="p">
    <verse number="16" style="v"/>Mambo Soromoni akaita mazana maviri enhoo huru dzegoridhe rakarohwa nenyundo; nhoo imwe neimwe yaiva yakagadzirwa namazana matanhatu amashekeri<note caller="+" style="f"><char style="fr" closed="false">10:16 </char><char style="ft" closed="false">makirogiramu angaita 3.5</char></note> egoridhe. <verse number="17" style="v"/>Akaitawo mazana matatu enhoo diki dzegoridhe rakarohwa nenyundo, nhoo imwe neimwe yakagadzirwa nemamina matatu<note caller="+" style="f"><char style="fr" closed="false">10:17 </char><char style="ft" closed="false">makirogiramu angaita 1.7</char></note> egoridhe. Mambo akadziisa muMuzinda weSango reRebhanoni.</para>
  <para style="p">
    <verse number="18" style="v"/>Mambo akaitawo chigaro chikuru choushe chenyanga dzenzou akachifukidza negoridhe rakanakisisa. <verse number="19" style="v"/>Chigaro ichi chaiva namatanhiko matanhatu, uye musoro wechigaro wakanga uri wedenderedzwa shure kwacho. Kumativi maviri echigaro kwaiva nezvitsigiro zvamaoko zviviri, uye shumba mbiri dzakanga dzakamira pamativi ezvitsigiro zviviri izvi. <verse number="20" style="v"/>Shumba gumi nembiri dzakanga dzakamira pamatanhiko matanhatu, imwe chete kwaiperera danhiko rimwe nerimwe. Hakuna zvakadai zvakanga zvamboitirwa humwe umambo. <verse number="21" style="v"/>Midziyo yose yaMambo Soromoni yokunwira yaiva yegoridhe rakanakisisa. Hapana chakanga chakagadzirwa nesirivha, nokuti sirivha yakanga isingakoshi zvikuru mumazuva aSoromoni. <verse number="22" style="v"/>Mambo aiva nechitsama chezvikepe zveTashishi pagungwa izvo zvaiva pamwe chete nezvikepe zvaHiramu. Zvikepe zveTashishi izvi zvaiuya kamwe chete mumakore matatu zviine goridhe, sirivha, nyanga dzenzou, mapikoko namakudo.</para>
  <para style="p">
    <verse number="23" style="v"/>Mambo Soromoni aikunda mamwe madzimambo ose panyika paupfumi napauchenjeri. <verse number="24" style="v"/>Nyika yose yakada kuzosangana naSoromoni kuti inzwe uchenjeri hwakanga waiswa mumwoyo make naMwari. <verse number="25" style="v"/>Gore negore munhu wose aiuya nechipo, zvinhu zvakagadzirwa nesirivha nezvegoridhe, mbatya, zvombo nezvinonhuhwira, namabhiza namanyurusi.</para>
  <para style="p">
    <verse number="26" style="v"/>Soromoni akaunganidza ngoro namabhiza; akanga ane ngoro dzinokwana chiuru namazana mana namabhiza anokwana zviuru gumi nezviviri, zvaaichengeta kumaguta engoro nomuJerusarema maaivawo. <verse number="27" style="v"/>Mambo akaita kuti sirivha iwanikwe pose pose samatombo muJerusarema uye misidhari yakawanda kunge mionde yomuzasi mamakomo. <verse number="28" style="v"/>Mabhiza aSoromoni aitengwa kuIjipiti nokuKuwe vatengesi vamambo vainoatengera kuKuwe. <verse number="29" style="v"/>Vakatenga imwe ngoro kuIjipiti namashekeri esirivha mazana matanhatu<note caller="+" style="f"><char style="fr" closed="false">10:29 </char><char style="ft" closed="false">makirogiramu angaita 7</char></note>, rimwe bhiza rikaita zana namakumi mashanu<note caller="+" style="f"><char style="fr" closed="false">10:29 </char><char style="ft" closed="false">makirogiramu angaita 1.7</char></note>. Vaitengeserawo kumadzimambo avaHiti navaAramu.</para>
  <chapter number="11" style="c"/>
  <para style="s1">Vakadzi vaSoromoni</para>
  <para style="p">
    <verse number="1" style="v"/>Zvisinei, Mambo Soromoni akada vakadzi vazhinji vamamwe marudzi pamwe chete nomwanasikana waFaro, wechiMoabhu, vechiAmoni, vechiEdhomu, vechiSidhoni nevechiHiti. <verse number="2" style="v"/>Vaiva vamarudzi ayo akanga anzi naJehovha kuvana vaIsraeri, “Musaroorerane navo nokuti vachapindura mwoyo yenyu ikatevera vamwari vavo.” Zvakadaro, Soromoni akanamatira kwavari murudo. <verse number="3" style="v"/>Aiva navakadzi mazana manomwe, vanasikana vamadzimambo, navamwe varongo mazana matatu; vakadzi vake vakatsausa mwoyo wake. <verse number="4" style="v"/>Zvino Soromoni akati akwegura, vakadzi vake vakatsausa mwoyo wake akatevera vamwe vamwari, uye mwoyo wake wakanga usina kuzvipira zvizere kuna Jehovha Mwari wake, sezvakanga zvakaita mwoyo waDhavhidhi baba vake. <verse number="5" style="v"/>Akatevera Ashitoreti, mwarikadzi wavaSidhoni, naMoreki mwari anonyangadza wavaAmoni. <verse number="6" style="v"/>Saka Soromoni akaita zvakaipa pamberi paJehovha; haana kutevera Jehovha zvizere sezvakanga zvaitwa naDhavhidhi baba vake.</para>
  <para style="p">
    <verse number="7" style="v"/>Pagomo riri kumabvazuva kweJerusarema, Soromoni akavakira Kemoshi, mwari anonyangadza wavaMoabhu nzvimbo yakakwirira, akavakirawo Moreki, mwari anonyangadza wavaAmoni. <verse number="8" style="v"/>Akaitira vakadzi vake vose vaibva kuna mamwe marudzi zvimwe chetezvo, ivo vaipisa zvinonhuhwira nokubayira zvibayiro kuna vamwari vavo.</para>
  <para style="p">
    <verse number="9" style="v"/>Jehovha akatsamwira Soromoni nokuti mwoyo wake wakanga watsauka kubva kuna Jehovha, Mwari waIsraeri, uyo akanga azviratidza kwaari kaviri. <verse number="10" style="v"/>Kunyange akanga adzivisa Soromoni kutevera vamwe vamwari, Soromoni haana kuchengeta murayiro waJehovha. <verse number="11" style="v"/>Saka Jehovha akati kuna Soromoni, “Sezvo aya ari iwo mafungiro ako uye usina kuchengeta sungano yangu nemitemo yangu yandakakurayira, zvirokwazvo ndichabvarura umambo uhu ndichihubvisa kwauri ndigohupa kuno mumwe wavaranda vako. <verse number="12" style="v"/>Zvisinei, nokuda kwaDhavhidhi baba vako, handisi kuzozviita uchiri mupenyu. Ndichahubvisa kubva muruoko rwomwanakomana wako. <verse number="13" style="v"/>Zvakadaro hazvo, handizobvisi umambo hwose, kubva kwaari, asi ndichamupa rudzi rumwe chete nokuda kwaDhavhidhi muranda wangu uye nokuda kweJerusarema, randakasarudza.”</para>
  <para style="s1">Vavengi vaSoromoni</para>
  <para style="p">
    <verse number="14" style="v"/>Ipapo Jehovha akamutsa Hadhadhi muEdhomu, weimba youmambo yeEdhomu kuti arwise Soromoni. <verse number="15" style="v"/>Dhavhidhi panguva yaakanga achirwa neEdhomu, Joabhu, mutungamiri wehondo, uyo akanga aenda kundoviga vakanga vafa, akauraya varume vose muEdhomu. <verse number="16" style="v"/>Joabhu navaIsraeri vose vakagarako kwemwedzi mitanhatu, kusvikira vauraya varume vose muEdhomu. <verse number="17" style="v"/>Asi Hadhadhi, uyo akanga achiri mukomana, akatizira kuIjipiti namamwe machinda echiEdhomu aimboshandira baba vake. <verse number="18" style="v"/>Vakasimuka vachibva kuMidhiani vakaenda kuParani. Ipapo vakatora vamwe varume vokuParani vakaenda pamwe chete kuIjipiti, kuna mambo Faro weIjipiti, uyo akapa Hadhadhi imba nomunda, akamupawo zvokudya.</para>
  <para style="p">
    <verse number="19" style="v"/>Faro akafadzwa naHadhadhi zvokuti akamupa muramu wake, mununʼuna wavahosi vake Tapenesi, kuti ave mukadzi wake. <verse number="20" style="v"/>Mununʼuna waTapenesi uyu akamuberekera mwanakomana anonzi Genubhati, akakurira mumuzinda wamambo. Imomo, Genubhati akagara pamwe chete navana vaFaro.</para>
  <para style="p">
    <verse number="21" style="v"/>Ari muIjipiti, Hadhadhi akanzwa kuti Dhavhidhi akanga azorora namadzibaba ake uye kuti Joabhu mutungamiri wehondo akanga afawo. Ipapo Hadhadhi akati kuna Faro, “Chindiregai ndiende hangu, ndidzokere kunyika yangu.”</para>
  <para style="p">
    <verse number="22" style="v"/>Faro akamubvunza akati, “Washayeiko kuno zvowoda kudzokera kunyika yako?”</para>
  <para style="p">Hadhadhi akapindura akati, “Hapana, asi regai ndiende zvangu!”</para>
  <para style="p">
    <verse number="23" style="v"/>Mwari akamutsira Soromoni mumwe muvengi, Rezoni, mwanakomana waEriadha, akanga atiza kubva kuna tenzi wake Hadhadhezeri mambo weZobha. <verse number="24" style="v"/>Akazviunganidzira varume akabva ava mutungamiri wechikwata chavapanduki panguva yakaparadzwa mauto okuZobha naDhavhidhi; vapanduki ava vakaenda kuDhamasiko, kwavakagara uye vakatonga. <verse number="25" style="v"/>Rezoni akava muvengi weIsraeri kwoupenyu hwaSoromoni hwose, akapamhidzira padambudziko raikonzerwa naHadhadhi. Rezoni akatonga muAramu uye akanga achivenga Israeri.</para>
  <para style="s1">Jerobhoamu anopandukira Soromoni</para>
  <para style="p">
    <verse number="26" style="v"/>Jerobhoamu mwanakomana waNebhati akapandukirawo mambo. Aiva mumwe wamachinda aSoromoni, ari worudzi rwaEfuremu wokuZaredha, uye mai vake vainzi Zeruya vari chirikadzi.</para>
  <para style="p">
    <verse number="27" style="v"/>Heino nhoroondo yokupandukira mambo kwaakaita: Soromoni akavaka Miro, akagadzira pakanga paputsika murusvingo rweguta rababa vake Dhavhidhi. <verse number="28" style="v"/>Zvino Jerobhoamu aiva murume wesimba noumhare, uye Soromoni akaona kuti jaya iri raishanda kwazvo akabva amuita mutariri wavashandi vose veimba yaJosefa.</para>
  <para style="p">
    <verse number="29" style="v"/>Zvino panguva iyoyo Jerobhoamu akati achibva muJerusarema, Ahija muprofita wokuShiro akasangana naye panzira, akapfeka jasi idzva nomucheka. Vaviri ava vaiva voga kusango, <verse number="30" style="v"/>ipapo Ahija akatora jasi idzva romucheka raakanga akapfeka akaribvarura-bvarura kuita zvipenga gumi nezviviri. <verse number="31" style="v"/>Ipapo akati kuna Jerobhoamu, “Zvitorere zvipenga gumi, nokuti zvanzi naJehovha, Mwari waIsraeri, ‘Tarira, ndichabvarura umambo kubva muruoko rwaSoromoni ndigokupa marudzi gumi. <verse number="32" style="v"/>Asi nokuda kwomuranda wangu Dhavhidhi neguta reJerusarema, randakasarudza kubva pamarudzi ose aIsraeri, achava norudzi rumwe chete. <verse number="33" style="v"/>Ndichaita izvi nokuti vakandirasa vakanamata Ashitoreti, mwarikadzi wavaSidhoni, Kemoshi, mwari wavaMoabhu, naMoreki, mwari wavaAmoni, uye havana kufamba munzira dzangu, kana kuita zvakarurama pamberi pangu, kana kuchengeta mitemo yangu nemirayiro yangu sezvakaitwa naDhavhidhi, baba vaSoromoni.</para>
  <para style="p">
    <verse number="34" style="v"/>“ ‘Asi handizobvisi umambo hwose kubva muruoko rwaSoromoni; ndamuita mutongi mazuva ose oupenyu hwake nokuda kwaDhavhidhi muranda wangu, wandakasarudza, akachengeta mirayiro yangu nemitemo yangu. <verse number="35" style="v"/>Ndichatora umambo kubva mumaoko omwanakomana wake ndigokupa marudzi gumi. <verse number="36" style="v"/>Ndichapa mwanakomana wake rudzi rumwe chete kuitira kuti Dhavhidhi muranda wangu arambe ane mwenje nguva dzose pamberi pangu muJerusarema, guta randakasarudza kuisa Zita rangu. <verse number="37" style="v"/>Zvisinei, kana uri iwe, ndichakutora, uye uchatonga pamusoro pezvose zvinodiwa nomwoyo wako; uchava mambo weIsraeri. <verse number="38" style="v"/>Kana ukaita chipi nechipi chandicharayira uye ukafamba munzira dzangu ukaita zvakarurama pamberi pangu uye ukachengeta mitemo nemirayiro yangu, sezvakaita Dhavhidhi muranda wangu, ndichava newe. Ndichakuvakira imba seyandakavakira Dhavhidhi uye ndichakupa Israeri. <verse number="39" style="v"/>Ndichatambudza vana vaDhavhidhi nokuda kwenyaya iyi, asi kwete nokusingaperi.’ ”</para>
  <para style="p">
    <verse number="40" style="v"/>Soromoni akaedza kuuraya Jerobhoamu, asi Jerobhoamu akatizira kuIjipiti, kuna mambo Shishaki, akagarako kusvikira Soromoni afa.</para>
  <para style="s1">Kufa kwaSoromoni</para>
  <para style="p">
    <verse number="41" style="v"/>Zvino mamwe mabasa aSoromoni, nezvose zvaakaita nouchenjeri hwake, hazvina kunyorwa here mubhuku renhoroondo dzegore negore dzaSoromoni? <verse number="42" style="v"/>Soromoni akatonga Israeri yose muJerusarema kwamakore makumi mana. <verse number="43" style="v"/>Ipapo akazorora namadzibaba ake akavigwa muguta raDhavhidhi baba vake. Ipapo Rehobhoamu mwanakomana wake akamutevera paumambo.</para>
  <chapter number="12" style="c"/>
  <para style="s1">Israeri inopandukira Rehobhoamu</para>
  <para style="p">
    <verse number="1" style="v"/>Rehobhoamu akaenda kuShekemu, nokuti vaIsraeri vose vakanga vaendako kundomuita mambo. <verse number="2" style="v"/>Zvino Jerobhoamu, mwanakomana waNebhati, akati azvinzwa (akanga achiri kuIjipiti, kwaakanga aenda akatiza Mambo Soromoni) akadzoka kubva kuIjipiti. <verse number="3" style="v"/>Vakatuma nhume kundodana Jerobhoamu, iye neungano yose yeIsraeri vakaenda kuna Rehobhoamu vakati kwaari, <verse number="4" style="v"/>“Baba venyu vakaisa joko rinorema pamusoro pedu, asi zvino chitirerutsirai basa rakaoma iri nomutoro unorema uyu wavakaisa pamusoro pedu, isu tigokushandirai.”</para>
  <para style="p">
    <verse number="5" style="v"/>Rehobhoamu akapindura akati, “Chimboendai kwamazuva matatu mugodzoka kwandiri.” Saka vanhu vakaenda.</para>
  <para style="p">
    <verse number="6" style="v"/>Ipapo Mambo Rehobhoamu akabvunza vakuru vakambenge vachishandira baba vake Soromoni vachiri vapenyu. Akati, “Mungandipa zano ripiko randingapindura naro vanhu ava?”</para>
  <para style="p">
    <verse number="7" style="v"/>Vakapindura vakati, “Kana nhasi mukava muranda wavanhu ava mukavashandira nokuvapa mhinduro inofadza, vachazova varanda venyu nguva dzose.”</para>
  <para style="p">
    <verse number="8" style="v"/>Asi Rehobhoamu akaramba zano raakanga apiwa navakuru akandobvunza majaya ezera rake aakanga akura nawo, avo vakanga vava kumushandira. <verse number="9" style="v"/>Akavabvunza akati, “Mungandipa zano ripiko? Tingavapindure seiko vanhu ava vanoti kwandiri, ‘Tirerutsirei joko rakaiswa pamusoro pedu nababa venyu?’ ”</para>
  <para style="p">
    <verse number="10" style="v"/>Majaya aakanga akura nawo akapindura akati, “Udzai vanhu ava vati kwamuri, ‘Baba venyu vakaisa joko rinorema pamusoro pedu, asi imi chitirerutsirai joko redu’ vaudzei kuti, ‘Munwe wangu muduku, mukobvu kupfuura chiuno chababa vangu. <verse number="11" style="v"/>Baba vangu vakaisa joko rinorema pamusoro penyu; ini ndichaita kuti rireme kupfuura zvariri. Baba vangu vakakurovai nezvamboko; ini ndichakurovai nezvinyavada.’ ”</para>
  <para style="p">
    <verse number="12" style="v"/>Mushure mamazuva matatu Jerobhoamu navanhu vose vakadzoka kuna Rehobhoamu, sezvo mambo akanga ati, “Mudzoke kwandiri mumazuva matatu.” <verse number="13" style="v"/>Mambo akapindura vanhu nehasha. Akarasa zano raakanga apiwa navakuru, <verse number="14" style="v"/>akatevera zano ramajaya akati, “Baba vangu vakaita kuti mutoro wenyu ureme kwazvo; ini ndichaita kuti ureme kupfuura ipapo. Baba vangu vakakurovai nezvamboko; ini ndichakurovai nezvinyavada.” <verse number="15" style="v"/>Naizvozvo mambo haana kuteerera vanhu, nokuti zvakaitika izvi zvakanga zvabva kuna Jehovha, kuti shoko raJehovha raakanga ataura kuna Jerobhoamu mwanakomana waNebhati kubudikidza naAhija muShiro rizadziswe.</para>
  <para style="p">
    <verse number="16" style="v"/>Zvino vaIsraeri vose pavakaona kuti mambo akanga aramba kuvateerera, vakapindura mambo vakati:</para>
  <para style="q1">“Tino mugove weiko muna Dhavhidhi,</para>
  <para style="q2">nhaka yedu ndeipiko mumwanakomana waJese?</para>
  <para style="q1">Kumatende enyu, imi vaIsraeri!</para>
  <para style="q2">Iwe Dhavhidhi, chizvichengetera imba yako!”</para>
  <para style="m">Saka vaIsraeri vakaenda kumisha yavo. <verse number="17" style="v"/>Asi vaIsraeri vaigara mumaguta eJudha, Rehobhoamu akaramba achivatonga.</para>
  <para style="p">
    <verse number="18" style="v"/>Mambo Rehobhoamu akatuma Adhoniramu, aiva mutariri wezvechibharo, asi vaIsraeri vose vakamutaka namabwe akafa. Zvisinei, Mambo Rehobhoamu akakwanisa kupinda mungoro yake akatizira kuJerusarema. <verse number="19" style="v"/>Saka Israeri yakapandukira imba yaDhavhidhi kusvikira nhasi.</para>
  <para style="p">
    <verse number="20" style="v"/>VaIsraeri vose pavakanzwa kuti Rehobhoamu akanga adzoka, vakatuma nhume kuti auye kwakanga kwakaungana vanhu, vakabva vamuita mambo weIsraeri yose. Rudzi rwaJudha chete ndirwo rwakaramba ruchishandira imba yaDhavhidhi.</para>
  <para style="p">
    <verse number="21" style="v"/>Rehobhoamu paakasvika muJerusarema, akaunganidza imba yose yaJudha norudzi rwaBhenjamini, varume vehondo vaikwana zviuru zana namakumi masere, kuti varwe neimba yaIsraeri kuti vadzosere umambo kuna Rehobhoamu mwanakomana waSoromoni.</para>
  <para style="p">
    <verse number="22" style="v"/>Asi shoko raMwari rakasvika kuna Shemaya munhu waMwari richiti, <verse number="23" style="v"/>“Uti kuna Rehobhoamu, mwanakomana waSoromoni, mambo weJudha, nokuimba yose yaJudha neyaBhenjamini, nokuvamwe vanhu vose, <verse number="24" style="v"/>‘Zvanzi naJehovha: Musakwidza kumusoro kundorwa nehama dzenyu, vaIsraeri. Endai kumisha yenyu mumwe nomumwe wenyu, nokuti ndini ndaita izvi.’ ” Naizvozvo vakateerera shoko raJehovha vakaenda kumisha yavo zvakare, sezvakanga zvarayirwa naJehovha.</para>
  <para style="s1">Zvimhuru zvegoridhe paBheteri nepaDhani</para>
  <para style="p">
    <verse number="25" style="v"/>Ipapo Jerobhoamu akavaka Shekemu munyika yamakomo yaEfuremu akagarako. Achibvako akaenda akandovaka Penueri.</para>
  <para style="p">
    <verse number="26" style="v"/>Jerobhoamu akafunga akati, “Zvino umambo huchagona kudzokera kuimba yaDhavhidhi. <verse number="27" style="v"/>Kana vanhu ava vakakwidza kumusoro kundobayira zvibayiro kutemberi yaJehovha muJerusarema, vachazozvipira zvakare kuna ishe wavo, Rehobhoamu. Vachandiuraya vagodzokera kuna Mambo Rehobhoamu.”</para>
  <para style="p">
    <verse number="28" style="v"/>Mushure mokubvunza vamwe, mambo akaumba zvimhuru zvegoridhe zviviri. Akati kuvanhu, “Zviri kukuremerai kukwidza kumusoro kuJerusarema. VaIsraeri, ava ndivo vamwari venyu vakakubudisai kubva muIjipiti.” <verse number="29" style="v"/>Akaisa imwe paBheteri, neimwe paDhani. <verse number="30" style="v"/>Zvino chinhu ichi chakava chivi; vanhu vaifamba zvokutosvika kuDhani kundonamata chaiva ikoko.</para>
  <para style="p">
    <verse number="31" style="v"/>Jerobhoamu akavaka dzimba panzvimbo dzakakwirira akatora vanhu vose vose akavaita vaprista, kunyange vaisava vaRevhi. <verse number="32" style="v"/>Akatangisa mutambo wezuva regumi namashanu romwedzi worusere, wakafanana nomutambo wokuJudha, akabayira zvibayiro paaritari. Izvi akazviita muBheteri, akabayira kumhuru dzaakanga agadzira, uye paBheteri akagadzawo vaprista panzvimbo dzakakwirira dzaakanga aita. <verse number="33" style="v"/>Nomusi wegumi neshanu womwedzi worusere, mwedzi waakanga angosarudzawo, akabayira zvibayiro paaritari yaakanga avaka paBheteri. Saizvozvo akatangisa mutambo wavaIsraeri akaenda kuaritari kundopisa zvinonhuhwira.</para>
  <chapter number="13" style="c"/>
  <para style="s1">Munhu waMwari aibva kuJudha</para>
  <para style="p">
    <verse number="1" style="v"/>Nokuda kweshoko raJehovha munhu waMwari akabva kuJudha akauya kuBheteri, Jerobhoamu paakanga akamira pedyo nearitari ava kupirisa zvinonhuhwira. <verse number="2" style="v"/>Akadanidzira kuaritari akati, “Iwe aritari, aritari! Zvanzi naJehovha: ‘Mwanakomana anonzi Josia achaberekwa muimba yaDhavhidhi. Vaprista vamatunhu akakwirira vari kupisira zvinonhuhwira pano zvino, achavabayira pamusoro pako, uye mapfupa avanhu achapiswa pamusoro pako.’ ” <verse number="3" style="v"/>Musi mumwe chete iwoyo munhu waMwari akapa chiratidzo akati, “Ichi ndicho chiratidzo chataurwa naJehovha: Aritari ichatsemuka uye madota ari pamusoro payo acharasirwa pasi.”</para>
  <para style="p">
    <verse number="4" style="v"/>Zvino Mambo Jerobhoamu paakanzwa zvakanga zvadanidzirwa nomunhu waMwari kuaritari paBheteri, akatambanudza ruoko rwake ruchibva kuaritari akati, “Mubatei!” Asi ruoko rwaakatambanudzira kumurume uyu rwakaoma, zvokuti akatadza kurudzosa zvakare. <verse number="5" style="v"/>Aritariwo yakatsemuka uye madota ayo akarasikira pasi zvichienderana nechiratidzo chakanga chapiwa nomunhu waMwari nokuda kweshoko raJehovha.</para>
  <para style="p">
    <verse number="6" style="v"/>Ipapo mambo akati kumunhu waMwari, “Ndinamatirewo kuna Jehovha Mwari wako uchindinamatira kuti ruoko rwangu ruporeswe.” Naizvozvo munhu waMwari akamunamatira kuna Jehovha ruoko rwamambo rukaporeswa rukaita sezvarwakanga rwakaita pakutanga.</para>
  <para style="p">
    <verse number="7" style="v"/>Mambo akati kumunhu waMwari, “Handei kumba kwangu undowana zvaungadya, uye ndichakupa chipo.”</para>
  <para style="p">
    <verse number="8" style="v"/>Asi munhu waMwari akapindura mambo akati, “Kunyange maindipa hafu yezvose zvamunazvo, handaimboenda nemi, uye handaimbodya chingwa kana kunwa mvura kuno. <verse number="9" style="v"/>Nokuti ndakarayirwa neshoko raJehovha kuti, ‘Haufaniri kudya chingwa kana kunwa mvura kana kudzoka nenzira yawabva nayo.’ ” <verse number="10" style="v"/>Saka akaenda neimwe nzira, haana kudzokera nenzira yaakanga auya nayo kuBheteri.</para>
  <para style="p">
    <verse number="11" style="v"/>Zvino paiva nomumwe muprofita akanga ava harahwa aigara muBheteri, vana vake vakauya vakamuudza zvose zvakanga zvaitwa nomunhu waMwari musi iwoyo muBheteri. Vakaudzawo baba vavo zvaakanga ataura kuna mambo. <verse number="12" style="v"/>Baba vavo vakavabvunza kuti, “Aenda nenzira ipiko?” Zvino vana vake vakamuratidza nzira yakanga yaendwa nayo nomunhu waMwari aibva kuJudha. <verse number="13" style="v"/>Saka akati kuvana vake, “Ndisungirirei chigaro pambongoro.” Zvino vakati vamusungirira chigaro pambongoro, akaitasva. <verse number="14" style="v"/>Akatevera munhu waMwari. Akamuwana agere pasi pomuti womuouki akamubvunza akati, “Ndiwe here munhu waMwari akabva kuJudha?”</para>
  <para style="p">Akapindura akati, “Ndini.”</para>
  <para style="p">
    <verse number="15" style="v"/>Ipapo muprofita akati kwaari, “Handei kumba kwangu undodya.”</para>
  <para style="p">
    <verse number="16" style="v"/>Munhu waMwari akati, “Handigoni kudzoka nemi, zvakare handigoni kudya chingwa kana kunwa mvura nemi panzvimbo ino. <verse number="17" style="v"/>Ndakaudzwa neshoko raJehovha kuti, ‘Haufaniri kudya chingwa kana kunwa mvura ikoko kana kudzoka nenzira yaunenge wauya nayo.’ ”</para>
  <para style="p">
    <verse number="18" style="v"/>Muprofita akanga ava harahwa akapindura akati, “Neniwo ndiri muprofita sezvawakaita. Zvino mutumwa ati kwandiri neshoko raJehovha, ‘Dzoka naye kumba kwako kuitira kuti adye chingwa uye anwe mvura.’ ” Asi akanga achimunyepera. <verse number="19" style="v"/>Saka munhu waMwari akadzokera naye akandodya uye akanwa mumba make.</para>
  <para style="p">
    <verse number="20" style="v"/>Zvavakanga vachakagara patafura, shoko raJehovha rakauya kumuprofita akanga ava harahwa, uyo akanga amudzosa. <verse number="21" style="v"/>Akadanidzira kumunhu waMwari akanga abva kuJudha akati, “Zvanzi naJehovha: ‘Hauna kuteerera shoko raJehovha uye hauna kuchengeta murayiro wawakapiwa naJehovha Mwari wako. <verse number="22" style="v"/>Wadzoka ukadya chingwa uye ukanwa mvura munzvimbo yaakakuudza kuti usadya kana kunwa. Naizvozvo mutumbi wako hausi kuzovigwa muguva ramadzibaba ako.’ ”</para>
  <para style="p">
    <verse number="23" style="v"/>Munhu waMwari paakapedza kudya nokunwa, muprofita akanga amudzosa akamusungirira chigaro pambongoro. <verse number="24" style="v"/>Akati ava munzira, shumba yakasangana naye panzira, ikamuuraya, mutumbi wake ukakandwa munzira, mbongoro neshumba zvikamira pauri. <verse number="25" style="v"/>Vamwe vanhu vaipfuura nepo vakaona mutumbi uyu wakakandwa panzira, shumba yakamira parutivi pomutumbi, vakaenda vakandozvitaura muguta maigara muprofita uya akanga ava harahwa.</para>
  <para style="p">
    <verse number="26" style="v"/>Muprofita akanga amudzosa parwendo rwake paakazvinzwa, akati, “Ndiye munhu waMwari asina kuteerera shoko raJehovha. Jehovha amupa kushumba, iyo yamubvambura nokumuuraya, sokumuyambira kwakanga kwaita shoko raJehovha.”</para>
  <para style="p">
    <verse number="27" style="v"/>Muprofita akati kuvanakomana vake, “Ndisungirirei chigaro pambongoro,” ivo vakaita saizvozvo. <verse number="28" style="v"/>Ipapo akaenda akandoona mutumbi wakakandwa panzira, mbongoro neshumba zvakamira parutivi pawo. Shumba yakanga isina kudya mutumbi kana kubvambura mbongoro. <verse number="29" style="v"/>Saka muprofita akasimudza mutumbi womunhu waMwari, akauisa pamusoro pembongoro akadzoka nawo kuguta rake kuti andomuchema uye amuvige. <verse number="30" style="v"/>Akaisa mutumbi wake muguva rake, vakamuchema vakati, “Yowe-e, hama yangu!”</para>
  <para style="p">
    <verse number="31" style="v"/>Mushure mokumuviga, akati kuvanakomana vake, “Kana ndafa, mundivige muguva mataviga munhu waMwari; muise mapfupa angu parutivi peake. <verse number="32" style="v"/>Nokuti zvaakataura neshoko raJehovha pamusoro pearitari iri muBheteri napamusoro pedzimba dzose dziri panzvimbo dzakakwirira mumaguta eSamaria zvichaitika saizvozvo.”</para>
  <para style="p">
    <verse number="33" style="v"/>Kunyange shure kwaizvozvi, Jerobhoamu haana kupinduka pamaitiro ake akaipa, asi akasarudzazve vaprista venzvimbo dzakakwirira kubva kuvanhu vakangosiyana-siyana. Munhu wose wose aida kuva muprista aigadzwa kuti ashande panzvimbo dzakakwirira. <verse number="34" style="v"/>Ichi ndicho chivi cheimba yaJerobhoamu chakaita kuti iwe uye iparare pamusoro penyika.</para>
  <chapter number="14" style="c"/>
  <para style="s1">Ahija anoprofita nezvokutongwa kwaJerobhoamu</para>
  <para style="p">
    <verse number="1" style="v"/>Panguva iyoyo Abhija, mwanakomana waJerobhoamu, akarwara, <verse number="2" style="v"/>Jerobhoamu akati kumukadzi wake, “Enda undozvivanza, kuti urege kuzivikanwa kuti ndiwe mukadzi waJerobhoamu. Ipapo ugoenda kuShiro. Ahija muprofita ariko ikoko, uya akandiudza kuti ndichava mambo wavanhu ava. <verse number="3" style="v"/>Tora zvingwa gumi, makeke negaba rouchi ugoenda nazvo kwaari. Achakuudza zvichaitika kumukomana.” <verse number="4" style="v"/>Naizvozvo mukadzi waJerobhoamu akaita sezvaakataura akaenda kumba kwaAhija muShiro.</para>
  <para style="p">Zvino Ahija akanga asisaoni; meso ake akanga asisaoni nokuti akanga akwegura. <verse number="5" style="v"/>Asi Jehovha akaudza Ahija kuti, “Mukadzi waJerobhoamu ari kuuya kuzokubvunza nezvomwanakomana wake, nokuti ari kurwara. Zvino iwe uchamupa mhinduro yokuti neyokuti. Paachasvika achazviita somumwe munhu.”</para>
  <para style="p">
    <verse number="6" style="v"/>Zvino Ahija paakanzwa mutsindo wetsoka dzake pamusuo, akati, “Pinda, mukadzi waJerobhoamu. Sei uchizviita somumwe munhu? Ndatumwa kwauri namashoko asina kunaka. <verse number="7" style="v"/>Enda undoudza Jerobhoamu kuti izvi ndizvo zvinotaura Jehovha, Mwari waIsraeri: ‘Ndakakusimudza kubva pakati pavanhu ndikakuita mutungamiri wavanhu vangu Israeri. <verse number="8" style="v"/>Ndakabvarura umambo kubva muimba yaDhavhidhi ndikahupa kwauri, asi hauna kuva somuranda wangu Dhavhidhi, akachengeta mirayiro yangu uye akanditevera nomwoyo wake wose, akaita zvakanaka chete pamberi pangu. <verse number="9" style="v"/>Iwe wakaita zvakaipa kupfuura vose vakararama iwe usati wavapo. Wakazviitira vamwe vamwari, zviumbwa zvakaitwa nesimbi; waita kuti nditsamwe uye ukandirasira shure kwako.</para>
  <para style="p">
    <verse number="10" style="v"/>“ ‘Nokuda kwezvinhu izvi ndichauyisa dambudziko paimba yaJerobhoamu. Ndichauraya varume vose vaJerobhoamu nhapwa, neakasununguka. Ndichapisa imba yaJerobhoamu sezvinoita munhu anopisa ndove, kusvikira pasisina chinhu. <verse number="11" style="v"/>Imbwa dzichadya vose vachafira muguta, uye shiri dzedenga dzichadya avo vachafira kusango. Jehovha ataura!’</para>
  <para style="p">
    <verse number="12" style="v"/>“Kana uriwe, dzokera kumba. Panotsika tsoka yako muguta rako, mwanakomana achafa. <verse number="13" style="v"/>Israeri yose ichamuchema igomuviga. Ndiye oga waJerobhoamu achavigwa, nokuti ndiye oga mumba maJerobhoamu aonekwa naJehovha, Mwari waIsraeri, kuti ane chakanaka maari.</para>
  <para style="p">
    <verse number="14" style="v"/>“Jehovha achazvimutsira mambo waIsraeri achaparadza mhuri yaJerobhoamu. Nhasi ndiro zuva racho! Hongu, kana iye zvino. <verse number="15" style="v"/>Zvino Jehovha acharova Israeri, zvokuti ichaita setsanga iri kuzungunuswa mumvura. Achadzura Israeri kubva munyika yakanaka iyi yaakapa kumadzitateguru avo agovaparadzira mhiri kwoRwizi, nokuti vakaita kuti Jehovha atsamwe nehasha pavakaitira Ashera mapango. <verse number="16" style="v"/>Acharamwa Israeri nokuda kwezvivi zvakaitwa naJerobhoamu nezvaakaita kuti Israeri iite.”</para>
  <para style="p">
    <verse number="17" style="v"/>Ipapo mukadzi waJerobhoamu akasimuka akaenda, akasvika kuTiza. Achingoti tsikei pachikumbaridzo cheimba, mwanakomana akabva afa. <verse number="18" style="v"/>Vakamuviga, uye Israeri yose yakamuchema, sezvazvakanga zvarehwa naJehovha kubudikidza nomuranda wake muprofita Ahija.</para>
  <para style="p">
    <verse number="19" style="v"/>Zvimwe zvakaitika panguva yokutonga kwaJerobhoamu, hondo dzake namatongero ake, zvakanyorwa mubhuku renhoroondo dzegore negore dzamadzimambo eIsraeri. <verse number="20" style="v"/>Akatonga kwamakore makumi maviri namaviri akazorora namadzibaba ake. Nadhabhi mwanakomana wake akamutevera paumambo.</para>
  <para style="s1">Rehobhoamu Mambo weJudha</para>
  <para style="p">
    <verse number="21" style="v"/>Rehobhoamu mwanakomana waSoromoni akanga ari mambo munyika yeJudha. Akanga ana makore makumi mana nerimwe chete paakava mambo, uye akatonga kwamakore gumi namanomwe muJerusarema, guta rakanga rasarudzwa naJehovha kubva pamarudzi ose aIsraeri kuti aise Zita rake mariri. Zita ramai vake raiva Naama; vaiva muAmoni.</para>
  <para style="p">
    <verse number="22" style="v"/>VaJudha vakaita zvakaipa pamberi paJehovha. Vakamutsa godo rake, kupfuura zvakaitwa namadzibaba avo, nezvivi zvavakaita. <verse number="23" style="v"/>Vakazvivakirawo nzvimbo dzakakwirira, matombo anoera namapango aAshera pazvikomo zvose zvakakwirira napasi pemiti yose mikuru. <verse number="24" style="v"/>Kwaivawo navarume vaizviita vakadzi vavamwe varume munyika, vanhu vakaita zvose zvinonyangadza zvaiitwa nendudzi idzo dzakanga dzadzingwa naJehovha pamberi pavaIsraeri.</para>
  <para style="p">
    <verse number="25" style="v"/>Mugore rechishanu raMambo Rehobhoamu, Shishaki, mambo weIjipiti, akarwisa Jerusarema. <verse number="26" style="v"/>Akatora pfuma yose yetemberi yaJehovha nepfuma yose yomuzinda wamambo. Akatora zvinhu zvose, kusanganisira nenhoo dzose dzegoridhe dzakanga dzagadzirwa naSoromoni. <verse number="27" style="v"/>Naizvozvo Mambo Rehobhoamu akagadzira nhoo dzendarira kuti dzitore nzvimbo yadzo uye akadzipa kuvatungamiri vavarindi vaichengeta suo romuzinda wamambo. <verse number="28" style="v"/>Nguva dzose paienda mambo kutemberi yaJehovha, varindi vaitakura nhoo, mushure mezvo vachizodzidzosera kuimba yavarindi.</para>
  <para style="p">
    <verse number="29" style="v"/>Zvino mamwe amabasa okutonga kwaRehobhoamu nezvose zvaakaita, hazvina kunyorwa here mubhuku renhoroondo dzegore negore dzamadzimambo eJudha? <verse number="30" style="v"/>Rehobhoamu naJerobhoamu vaingogara vachirwisana. <verse number="31" style="v"/>Rehobhoamu akazorora namadzibaba ake uye akavigwa pavakanga vakavigwa muguta raDhavhidhi. Zita ramai vake raiva Naama; vaiva muAmoni. Abhija mwanakomana wake akamutevera paumambo.</para>
  <chapter number="15" style="c"/>
  <para style="s1">Abhija Mambo weJudha</para>
  <para style="p">
    <verse number="1" style="v"/>Mugore regumi namasere roumambo hwaJerobhoamu mwanakomana waNebhati, Abhija akagadzwa samambo weJudha. <verse number="2" style="v"/>Akatonga muJerusarema kwamakore matatu. Zita ramai vake rainzi Maaka mwanasikana waAbhisharomu.</para>
  <para style="p">
    <verse number="3" style="v"/>Akaita zvivi zvose zvakanga zvaitwa nababa vake asati ava mambo; mwoyo wake wakanga usina kuzvipira zvizere kuna Jehovha Mwari wake sezvakanga zvakaita mwoyo watateguru wake Dhavhidhi. <verse number="4" style="v"/>Zvisinei, nokuda kwaDhavhidhi, Jehovha Mwari wake akamupa mwenje muJerusarema nokumutsa mwanakomana kuti amutevere paumambo uye nokusimbisa Jerusarema. <verse number="5" style="v"/>Nokuti Dhavhidhi akanga aita zvakanga zvakarurama pamberi paJehovha uye akanga asina kutadza kuchengeta kana ipi zvayo yemirayiro yaJehovha mumazuva ose oupenyu hwake, kunze kwenyaya yaUria muHiti.</para>
  <para style="p">
    <verse number="6" style="v"/>Paiva nehondo pakati paRehobhoamu naJerobhoamu muupenyu hwose hwaAbhija. <verse number="7" style="v"/>Kana zviri zvimwe zvinhu zvakaitika panguva yokutonga kwaAbhija, nazvose zvaakaita, hazvina kunyorwa here mubhuku renhoroondo dzegore negore dzamadzimambo aJudha? Pakati paAbhija naJerobhoamu pakanga pane hondo. <verse number="8" style="v"/>Abhija akazorora namadzibaba ake akavigwa muguta raDhavhidhi. Asa, mwanakomana wake, akamutevera paumambo.</para>
  <para style="s1">Asa Mambo weJudha</para>
  <para style="p">
    <verse number="9" style="v"/>Mugore ramakumi maviri raJerobhoamu mambo weIsraeri, Asa akava mambo weJudha, <verse number="10" style="v"/>uye akatonga muJerusarema kwamakore makumi mana negore rimwe chete. Zita rambuya vake rainzi Maaka, mwanasikana waAbhisharomu.</para>
  <para style="p">
    <verse number="11" style="v"/>Asa akaita zvakarurama pamberi paJehovha, sezvakanga zvaitwa nababa vake Dhavhidhi. <verse number="12" style="v"/>Akabvisa varume vaizviita zvifeve zvavamwe varume panzvimbo dzokupira munyika uye akabvisa zvifananidzo zvose zvakanga zvaitwa namadzibaba ake. <verse number="13" style="v"/>Akabvisawo mbuya vake Maaka pachinzvimbo chavo samai vamambo, nokuti vakanga vagadzira danda rinonyangadza raAshera. Asa akatema danda iri akaripisa muMupata weKidhironi. <verse number="14" style="v"/>Kunyange asina kubvisa nzvimbo dzakakwirira, mwoyo waAsa wakanga wakazvipira zvizere kuna Jehovha muupenyu hwake hwose. <verse number="15" style="v"/>Akauyisa mutemberi yaJehovha sirivha negoridhe nezvinhu zvaakanga akumikidza iye nababa vake.</para>
  <para style="p">
    <verse number="16" style="v"/>Pakanga pane hondo pakati paAsa naBhaasha, mambo weIsraeri munguva yose yavakanga vachitonga. <verse number="17" style="v"/>Bhaasha, mambo weIsraeri, akaenda kundorwa neJudha, akasimbisa Rama kuti adzivise ani naani zvake kubuda kana kupinda munyika yaAsa mambo weJudha.</para>
  <para style="p">
    <verse number="18" style="v"/>Ipapo Asa akatora sirivha yose negoridhe rose rakanga rasara mumatura epfuma yetemberi yaJehovha nezvose zvaiva mumuzinda wake. Akazvipa kumachinda ake akazvitumira kuna Bheni-Hadhadhi, mwanakomana waTabhirimoni, mwanakomana waHezioni, mambo weAramu, akanga achitonga muDhamasiko. <verse number="19" style="v"/>Akati, “Ngatinyoreranei chibvumirano imi neni, sezvazvakanga zvakaita pakati pababa vangu nababa venyu. Tarirai, ndakutumirai chipo chesirivha negoridhe. Zvino imi chiputsai chibvumirano chenyu naBhaasha mambo weIsraeri kuitira kuti abve kuno kwandiri.”</para>
  <para style="p">
    <verse number="20" style="v"/>Bheni-Hadhadhi akabvumirana naMambo Asa akatumira vatungamiri vamauto ake kuti vandorwisa maguta eIsraeri. Akakunda Ijoni, Dhani, Abheri Bheti Maaka neKinereti yose pamwe chete neNafutari. <verse number="21" style="v"/>Bhaasha paakanzwa izvi akaregera kuvaka Rama akadzokera kuTiza. <verse number="22" style="v"/>Ipapo Mambo Asa akarayira Judha yose, hapana akasiyiwa, ivo vakatora kubva kuRama matombo namatanda akanga achishandiswa naBhaasha ikoko. Mambo Asa akaashandisa kuvaka Gebha muBhenjamini, neMizipawo.</para>
  <para style="p">
    <verse number="23" style="v"/>Kana zviri zvimwe zvose zvakaitika panguva yokutonga kwaAsa, zvose zvaakaita, namaguta aakavaka, hazvina kunyorwa here mubhuku renhoroondo dzegore negore dzamadzimambo eJudha? Zvisinei, panguva yokukwegura kwake, tsoka dzake dzakabatwa nechirwere. <verse number="24" style="v"/>Ipapo Asa akazorora namadzibaba ake akavigwa pamwe chete navo muguta rababa vake Dhavhidhi. Zvino mwanakomana wake Jehoshafati akamutevera paumambo.</para>
  <para style="s1">Nadhabhi Mambo weIsraeri</para>
  <para style="p">
    <verse number="25" style="v"/>Nadhabhi, mwanakomana waJerobhoamu akava mambo weIsraeri mugore rechipiri raAsa mambo weJudha, uye akatonga Israeri kwamakore maviri. <verse number="26" style="v"/>Akaita zvakaipa pamberi paJehovha, achifamba munzira dzababa vake nomuchivi chavo, icho chaakaita kuti Israeri iite.</para>
  <para style="p">
    <verse number="27" style="v"/>Bhaasha, mwanakomana waAhija, weimba yaIsakari, akamumukira, akamuuraya paGibhetoni guta romuFiristia, panguva yarakanga rakombwa naNadhabhi navaIsraeri vose. <verse number="28" style="v"/>Bhaasha akauraya Nadhabhi mugore rechitatu raAsa, mambo weJudha, uye akamutevera paumambo.</para>
  <para style="p">
    <verse number="29" style="v"/>Achingoti tangei kutonga, akabva auraya mhuri yose yaJerobhoamu. Haana kusiyira Jerobhoamu mumwe chete achifema, asi akavaparadza vose sezvazvakarehwa naJehovha kubudikidza nomuranda wake Ahija muShiro, <verse number="30" style="v"/>nokuda kwezvivi zvakanga zvaitwa naJerobhoamu nezvaakaita kuti Israeri iite, uye nokuti akaita kuti Jehovha, Mwari waIsraeri, atsamwe.</para>
  <para style="p">
    <verse number="31" style="v"/>Kana zviri zvimwe zvakaitika panguva yokutonga kwaNadhabhi, nezvose zvaakaita, hazvina kunyorwa here mubhuku renhoroondo dzegore negore dzamadzimambo eIsraeri? <verse number="32" style="v"/>Pakati paAsa naBhaasha, mambo weIsraeri, pakanga pane hondo panguva yose yokutonga kwavo.</para>
  <para style="s1">Bhaasha Mambo weIsraeri</para>
  <para style="p">
    <verse number="33" style="v"/>Mugore rechitatu raAsa mambo weJudha, Bhaasha, mwanakomana waAhija, akava mambo weIsraeri yose muTiza, uye akatonga kwamakore makumi maviri namana. <verse number="34" style="v"/>Akaita zvakaipa pamberi paJehovha, achifamba munzira dzaJerobhoamu nomuchivi chake, chaakaita kuti Israeri iite.</para>
  <chapter number="16" style="c"/>
  <para style="p">
    <verse number="1" style="v"/>Zvino shoko raJehovha rakasvika kuna Jehu mwanakomana waHanani richipikisana naBhaasha richiti, <verse number="2" style="v"/>“Ndakakusimudza kubva muguruva ndikakuita mutungamiri wavanhu vangu Israeri, asi wakafamba munzira dzaJerobhoamu ukaita kuti vanhu vangu Israeri vaite chivi, nokuita kuti nditsamwe nokuda kwezvivi zvavo. <verse number="3" style="v"/>Naizvozvo ndava kuda kuparadza Bhaasha neimba yake, uye ndichaita kuti imba yako ifanane neimba yaJerobhoamu mwanakomana waNebhati. <verse number="4" style="v"/>Imbwa dzichadya vose vaBhaasha vachafira muguta, uye shiri dzedenga dzichadya avo vachafira kusango.”</para>
  <para style="p">
    <verse number="5" style="v"/>Kana zviri zvimwe zvakaitika panguva yokutonga kwaBhaasha, nesimba rake, hazvina kunyorwa here mubhuku renhoroondo dzegore negore dzamadzimambo eIsraeri? <verse number="6" style="v"/>Bhaasha akazorora namadzibaba ake uye akavigwa muTiza. Zvino Era, mwanakomana wake, akamutevera paumambo.</para>
  <para style="p">
    <verse number="7" style="v"/>Pamusoro paizvozvo, shoko raJehovha rakauyawo nokumuprofita Jehu mwanakomana waHanani kuna Bhaasha neimba yake, nokuda kwezvakaipa zvose zvaakanga aita pamberi paJehovha achimutsamwisa nezvaakaita, achifanana neimba yaJerobhoamu, uyewo nokuti akaiparadza.</para>
  <para style="s1">Era Mambo weIsraeri</para>
  <para style="p">
    <verse number="8" style="v"/>Mugore ramakumi maviri namatanhatu raAsa mambo weJudha, Era, mwanakomana waBhaasha akava mambo weIsraeri, uye akatonga muTiza kwamakore maviri.</para>
  <para style="p">
    <verse number="9" style="v"/>Zimuri, mumwe wamachinda ake, aitungamirira hafu yengoro dzake, akamumukira. Era akanga ari muTiza panguva iyoyo, achidhakwa zvake pamba paAza, murume aichengeta muzinda wamambo paTiza. <verse number="10" style="v"/>Zimuri akapinda, akamubaya akamuuraya, mugore ramakumi maviri namanomwe raAsa, mambo weJudha. Ipapo akabva amutevera paumambo.</para>
  <para style="p">
    <verse number="11" style="v"/>Paakatanga kutonga, achangogara pachigaro choushe, akauraya mhuri yose yaBhaasha. Haana kusiya murume mumwe chete, hama kana shamwari. <verse number="12" style="v"/>Saizvozvo Zimuri akaparadza mhuri yose yaBhaasha, sezvakanga zvarehwa neshoko raJehovha rakataurwa richipikisa Bhaasha nokumuprofita Jehu, <verse number="13" style="v"/>nokuda kwezvivi zvose zvakanga zvaitwa naBhaasha nomwanakomana wake Era nezvaakaita kuti Israeri iite, zvokuti vakaita kuti Jehovha, Mwari waIsraeri, atsamwe, nokuda kwezvifananidzo zvavo zvisina maturo.</para>
  <para style="p">
    <verse number="14" style="v"/>Kana zviri zvimwe zvakaitika panguva yokutonga kwaEra, nezvose zvaakaita, hazvina kunyorwa here mubhuku renhoroondo dzegore negore dzamadzimambo eIsraeri?</para>
  <para style="s1">Zimuri Mambo weIsraeri</para>
  <para style="p">
    <verse number="15" style="v"/>Mugore ramakumi maviri namanomwe raAsa, mambo weJudha, Zimuri akatonga muTiza kwamazuva manomwe. Varwi vakanga vakadzika misasa pedyo neGibhetoni, guta ravaFiristia. <verse number="16" style="v"/>VaIsraeri vakanga vari kumisasa pavakanzwa kuti Zimuri akanga amukira mambo akamuuraya, vakagadza Omuri mutungamiri wehondo, kuti ave mambo weIsraeri musi iwoyo mumusasa. <verse number="17" style="v"/>Zvino Omuri, navaIsraeri vose vaaiva navo, vakabva kuGibhetoni vakauya kuzokomba Tiza. <verse number="18" style="v"/>Zimuri paakaona kuti guta rakanga ratorwa, akaenda kunhare yomuzinda wamambo akabva azvipisira mumuzinda. Naizvozvo akafa, <verse number="19" style="v"/>nokuda kwezvivi zvaakanga aita, achiita zvakaipa pamberi paJehovha uye achifamba munzira dzaJerobhoamu nomuchivi chaakanga aita, uye nechivi chaakanga aita kuti Israeri iite.</para>
  <para style="p">
    <verse number="20" style="v"/>Kana zviri zvimwe zvakaitika panguva yokutonga kwaZimuri, nokumukira kwake kwaakaita, hazvina kunyorwa here mubhuku renhoroondo dzegore negore dzamadzimambo aIsraeri?</para>
  <para style="s1">Omuri Mambo weIsraeri</para>
  <para style="p">
    <verse number="21" style="v"/>Ipapo vanhu veIsraeri vakaparadzana vakaita zvikwata zviviri; hafu ikatevera Tibhini, mwanakomana waGinati, kuti ave mambo, uye imwe hafu ikatevera Omuri. <verse number="22" style="v"/>Asi vateveri vaOmuri vakakunda vateveri vaTibhini, mwanakomana waGinati. Saka Tibhini akafa, Omuri akava mambo.</para>
  <para style="p">
    <verse number="23" style="v"/>Mugore ramakumi matatu nerimwe raAsa, mambo weJudha, Omuri akava mambo weIsraeri, uye akatonga kwamakore gumi namaviri, matanhatu acho muTiza. <verse number="24" style="v"/>Akatenga gomo reSamaria kubva kuna Shemeri namatarenda maviri<note caller="+" style="f"><char style="fr" closed="false">16:24 </char><char style="ft" closed="false">makirogiramu angaita 70 </char></note> esirivha uye akavaka guta pagomo iri, achiritumidza kuti Samaria, zvichibva pana Shemeri, zita rouyo aimbova muridzi wegomo.</para>
  <para style="p">
    <verse number="25" style="v"/>Asi Omuri akaita zvakaipa pamberi paJehovha, akatadza kupfuura vose vakanga vamutangira. <verse number="26" style="v"/>Akafamba munzira dzose dzaJerobhoamu mwanakomana waNebhati nomuchivi chake, chaakaita kuti Israeri iite, zvokuti vakaita kuti Jehovha, Mwari waIsraeri, atsamwe nokuda kwezvifananidzo zvavo zvisina maturo.</para>
  <para style="p">
    <verse number="27" style="v"/>Kana zviri zvimwe zvakaitika panguva yokutonga kwaOmuri, nezvaakaita, hazvina kunyorwa here mubhuku renhoroondo dzegore negore dzamadzimambo eIsraeri? <verse number="28" style="v"/>Omuri akazorora namadzibaba ake akavigwa muSamaria. Uye Ahabhu mwanakomana wake akamutevera paumambo.</para>
  <para style="s1">Ahabhu anova Mambo weIsraeri</para>
  <para style="p">
    <verse number="29" style="v"/>Mugore ramakumi matatu namasere raAsa, mambo weJudha, Ahabhu, mwanakomana waOmuri, akava mambo weIsraeri, uye akatonga Israeri muSamaria kwamakore makumi maviri namaviri. <verse number="30" style="v"/>Ahabhu, mwanakomana waOmuri, akaita zvakaipa pamberi paJehovha kupfuura vose vakamutangira. <verse number="31" style="v"/>Akazviona zviri zvinhu zvidiki kuita zvivi zvaJerobhoamu mwanakomana waNebhati, uye pamusoro pezvo akawana Jezebheri mwanasikana waEtibhaari mambo wavaSidhoni, akatanga kushandira Bhaari uye akamunamata. <verse number="32" style="v"/>Akavakira Bhaari aritari mutemberi yaBhaari yaakavaka muSamaria. <verse number="33" style="v"/>Ahabhu akagadzirawo danda raAshera akaita kuti Jehovha, Mwari waIsraeri, atsamwe kupfuura zvakaita madzimambo akamutangira.</para>
  <para style="p">
    <verse number="34" style="v"/>Munguva yaAhabhu, Hieri wokuBheteri akavakazve Jeriko. Mwanakomana wake wedangwe, Abhiramu, akafa paakavaka hwaro hweguta, uye mwanakomana wake wegotwe Segubhi akafa paakamisa masuo aro, sezvazvakarehwa neshoko raJehovha naJoshua mwanakomana waNuni.</para>
  <chapter number="17" style="c"/>
  <para style="s1">Eria muTishibhi anopiwa kudya namakunguo</para>
  <para style="p">
    <verse number="1" style="v"/>Zvino Eria muTishibhi aigara muGireadhi, akati kuna Ahabhu, “NaJehovha, Mwari waIsraeri mupenyu, wandinoshumira, hakuchazova nedova kana mvura inonaya mumakore anotevera kunze kwokutenge ndareva ini.”</para>
  <para style="p">
    <verse number="2" style="v"/>Ipapo shoko raJehovha rakasvika kuna Eria richiti, <verse number="3" style="v"/>“Ibva pano, nanga kumabvazuva undovanda paRukova rweKeriti, kumabvazuva kweJorodhani. <verse number="4" style="v"/>Uchanwa mvura yorukova urwu, uye ndarayira makunguo kuti akupe zvokudya ikoko.”</para>
  <para style="p">
    <verse number="5" style="v"/>Saka akaita zvaakanga audzwa naJehovha. Akaenda kuRukova rweKeriti, kumabvazuva kweJorodhani, akagarako. <verse number="6" style="v"/>Makunguo akamuvigira chingwa nenyama mangwanani, nechingwa nenyama manheru, uye akanwa mvura murukova.</para>
  <para style="s1">Chirikadzi yaigara paZarefati</para>
  <para style="p">
    <verse number="7" style="v"/>Mushure menguva yakati, rukova rwakapwa nokuti mvura yakanga isinganayi panyika. <verse number="8" style="v"/>Zvino shoko raJehovha rakauya kwaari richiti, <verse number="9" style="v"/>“Simuka izvozvi uende kuZarefati kunyika yeSidhoni undogarako. Ndarayira chirikadzi iri munzvimbo iyoyo kuti ikupe zvokudya.” <verse number="10" style="v"/>Naizvozvo akaenda kuZarefati. Paakasvika pasuo reguta, chirikadzi yakanga iripo ichitsvaga huni. Akamudana akamubvunza akati, “Mungandivigirawo mvura shoma shoma mumukombe here kuti ndinwe?” <verse number="11" style="v"/>Paakanga ava kuenda kundoitora, iye akadanidzira akati, “Mundivigirewo chimedu chechingwa, ndapota.”</para>
  <para style="p">
    <verse number="12" style="v"/>Iye akapindura akati, “Zvirokwazvo naJehovha Mwari wenyu mupenyu, handina chingwa. Ndinongova netufurawu tushoma shoma muhari namafuta mashoma shoma muhari. Ndiri kunhonga huni shoma shoma kuti ndiende nadzo kumba ndinozvibikira kudya ini nomwanakomana wangu, kuti tigodya, tife hedu.”</para>
  <para style="p">
    <verse number="13" style="v"/>Eria akati kwaari, “Usatya. Enda kumba undoita sezvawareva. Asi tanga wandibikira chingwa chiduku pane zvaunazvo ugouya nacho kwandiri, mushure ugozvigadzirira iwe nomwanakomana wako. <verse number="14" style="v"/>Nokuti zvanzi naJehovha, Mwari waIsraeri, ‘Furawu iri muhari imomo haizoperi uye mafuta ari muhari haazoperi kusvikira zuva iro richanayiswa mvura panyika naJehovha.’ ”</para>
  <para style="p">
    <verse number="15" style="v"/>Akaenda akandoita sezvaakanga audzwa naEria. Saka zvokudya zvaEria zvakavapo mazuva ose uyewo nezvomukadzi nemhuri yake. <verse number="16" style="v"/>Furawu yaiva muhari haina kupera uye mafuta aiva muhari haana kupera, sezvazvakanga zvarehwa neshoko raJehovha rakataurwa naEria.</para>
  <para style="p">
    <verse number="17" style="v"/>Kwapera nguva yakati, mwanakomana womukadzi, muridzi weimba, akarwara. Kurwara kwake kwakanyanya kwazvo, pakupedzisira akamira kufema. <verse number="18" style="v"/>Mukadzi akati kuna Eria, “Ndakakutadzireiko, munhu waMwari? Wakauya here kuzondirangaridza chivi changu nokuuraya mwanakomana wangu?”</para>
  <para style="p">
    <verse number="19" style="v"/>Eria akapindura akati, “Ndipe mwanakomana wako kuno.” Akamutora kubva mumaoko ake, akamutakura akaenda naye kuimba yapamusoro yaaigara, akamuradzika pamubhedha wake. <verse number="20" style="v"/>Ipapo akadanidzira kuna Jehovha akati, “Haiwa, Jehovha Mwari wangu, mauyisawo here dambudziko pachirikadzi iyi yandiri kugara nayo, nokuuraya mwanakomana wayo?” <verse number="21" style="v"/>Ipapo akazvambarara pamusoro pomukomana katatu akadanidzira kuna Jehovha akati, “Haiwa Jehovha Mwari wangu, itai kuti mweya womukomana uyu udzokere maari!”</para>
  <para style="p">
    <verse number="22" style="v"/>Jehovha akanzwa kudanidzira kwaEria, mweya womukomana ukadzokera maari, akararama. <verse number="23" style="v"/>Eria akatora mwana akamutakura achibuda mumba maakanga ari akaenda naye mumba huru. Akamupa kuna mai vake akati, “Tarirai, mwanakomana wenyu mupenyu!”</para>
  <para style="p">
    <verse number="24" style="v"/>Ipapo mukadzi akati kuna Eria, “Zvino ndazoziva kuti muri munhu waMwari uye kuti shoko raJehovha rinobuda mumuromo menyu nderechokwadi.”</para>
  <chapter number="18" style="c"/>
  <para style="s1">Eria naObhadhia</para>
  <para style="p">
    <verse number="1" style="v"/>Zvino mushure menguva huru, mugore rechitatu, shoko raJehovha rakauya kuna Eria richiti, “Enda undozviratidza kuna Ahabhu, uye ini ndichanayisa mvura panyika.”</para>
  <para style="p">
    <verse number="2" style="v"/>Saka Eria akaenda kundozviratidza kuna Ahabhu.</para>
  <para style="p">Zvino nzara yakanga yanyanya kwazvo muSamaria, <verse number="3" style="v"/>uye Ahabhu akanga adana Obhadhia uyo akanga ari mutariri womuzinda wake. (Obhadhia akanga achitenda kuna Jehovha zvikuru kwazvo. <verse number="4" style="v"/>Jezebheri paakanga achiuraya vaprofita vaJehovha, Obhadhia akanga atora vaprofita zana akavaviga mumapako maviri, makumi mashanu mune rimwe nerimwe. Uye akavapa kudya nemvura.) <verse number="5" style="v"/>Ahabhu akanga ati kuna Obhadhia, “Enda munyika umu kuzvitubu zvose nemipata yose. Zvimwe tingawana uswa tiraramise mabhiza namanyurusi kuitira kuti tirege kuzouraya kana chimwe chete chezvipfuwo zvedu.” <verse number="6" style="v"/>Saka vakagovana nzvimbo dzavaizoenda, Ahabhu achienda kune rimwe divi, Obhadhia kune rimwewo divi.</para>
  <para style="p">
    <verse number="7" style="v"/>Obhadhia akati achifamba, Eria akasangana naye. Obhadhia akamuziva akakotamira pasi, akati, “Chaizvoizvo chokwadi, ndimi here ishe wangu Eria?”</para>
  <para style="p">
    <verse number="8" style="v"/>Akapindura akati, “Hongu. Enda undoudza ishe wako kuti, ‘Eria ari kuno.’ ”</para>
  <para style="p">
    <verse number="9" style="v"/>Obhadhia akabvunza akati, “Ndatadzeiko zvamava kuendesa muranda wenyu kuna Ahabhu kuti andourayiwa? <verse number="10" style="v"/>Zvirokwazvo naJehovha Mwari wenyu mupenyu, hakuna rudzi kana nyika, ishe wangu, kwaasina kutuma mumwe munhu kuti andokutsvagai. Uye kana pane nyika kana rudzi vaiti makanga musiko, aitovamanikidza kuti vapike kuti vakanga vakushayai. <verse number="11" style="v"/>Asi zvino mava kundiudza kuti ndiende kuna ishe wangu ndinoti, ‘Eria ari kuno.’ <verse number="12" style="v"/>Ini handizivi kuti Mweya waJehovha uchakuendesai kupi kana ndabva pano pamuri. Kana ndikaenda kundoudza Ahabhu, iye akazokushayai, anondiuraya. Asi ini muranda wenyu ndakashumira Jehovha kubvira pauduku hwangu. <verse number="13" style="v"/>Ishe wangu, hamuna kunzwa here zvandakaita, Jezebheri paakanga achiuraya vaprofita vaJehovha? Ndakaviga vaprofita vaJehovha zana mumapako maviri, makumi mashanu mune rimwe nerimwe uye ndakavapa kudya nemvura. <verse number="14" style="v"/>Zvino mava kundiudza kuti ndiende kuna ishe wangu ndinoti, ‘Eria ari kuno.’ Anondiuraya!”</para>
  <para style="p">
    <verse number="15" style="v"/>Eria akati, “NaJehovha Wamasimba Ose mupenyu, wandinoshandira, zvirokwazvo ndichazvipira kuna Ahabhu nhasi.”</para>
  <para style="s1">Eria paGomo reKarimeri</para>
  <para style="p">
    <verse number="16" style="v"/>Saka Obhadhia akaenda kundosangana naAhabhu akamuudza, uye Ahabhu akaenda kundosangana naEria. <verse number="17" style="v"/>Paakaona Eria, akati kwaari, “Ndiwe here, iwe mutambudzi weIsraeri?”</para>
  <para style="p">
    <verse number="18" style="v"/>Eria akapindura akati, “Handina kuuyisa dambudziko kuIsraeri, asi imi nemhuri yenyu ndimi makadaro. Makasiya mirayiro yaJehovha mukatevera Bhaari. <verse number="19" style="v"/>Zvino danai vanhu muIsraeri yose kuti vazosangana neni paGomo reKarimeri. Muuyewo namazana mana namakumi mashanu avaprofita vaBhaari namazana mana avaprofita vaAshera vanodya patafura yaJezebheri.”</para>
  <para style="p">
    <verse number="20" style="v"/>Saka Ahabhu akatuma shoko muIsraeri yose akaunganidza vaprofita paGomo reKarimeri. <verse number="21" style="v"/>Eria akaenda pamberi pavanhu akati, “Mucharamba muchifunga mifungo miviri kusvikira riniko? Kana Jehovha ari Mwari, muteverei; asi kana Bhaari ari Mwari, muteverei.”</para>
  <para style="p">Asi vanhu havana chavakataura.</para>
  <para style="p">
    <verse number="22" style="v"/>Zvino Eria akati kwavari, “Ini chete pavaprofita vaJehovha ndini ndasara, asi Bhaari ane vaprofita mazana mana namakumi mashanu. <verse number="23" style="v"/>Titorerei hando mbiri. Ivo ngavazvisarudzire yavo, uye ngavaicheke-cheke kuita zvidimbu zvidimbu vagoiisa pamusoro pehuni, asi havafaniri kudzitungidza nomoto. Ini ndichagadzira imwe hando yacho ndigoiisa pamusoro pehuni asi handizodzitungidzi nomoto. <verse number="24" style="v"/>Ipapo mudane kuzita ramwari wenyu, uye ini ndichadana kuzita raJehovha. Mwari achapindura nomoto ndiye Mwari.”</para>
  <para style="p">Ipapo vanhu vose vakati, “Zvawataura zvakanaka.”</para>
  <para style="p">
    <verse number="25" style="v"/>Eria akati kuvaprofita vaBhaari, “Sarudzai imwe yehando idzi mugotanga imi kuigadzira, sezvo makawanda. Danai kuzita ramwari wenyu, asi musatungidza moto.” <verse number="26" style="v"/>Saka vakatora hando yavakanga vapiwa vakaigadzira.</para>
  <para style="p">Ipapo vakadana kuzita raBhaari kubvira mangwanani kusvikira masikati. Vakadanidzira vakati, “Bhaari, tipindure!” Asi mhinduro haina kuwanikwa; hapana akapindura. Vakatamba vachipoterera aritari yavakanga vaita.</para>
  <para style="p">
    <verse number="27" style="v"/>Ava masikati, Eria akatanga kuvatuka akati, “Danidzirisai! Zvirokwazvo ndimwari! Zvichida ari kufunga zvakadzama kwazvo, kana kuti ane basa kwazvo, kana kuti ari parwendo. Zvimwe akavata zvokuti anotofanira kumutswa.” <verse number="28" style="v"/>Saka vakatonyanyisa kudanidzira, vakazvicheka-cheka neminondo namapfumo, setsika yavo, kusvikira ropa ravo raerera. <verse number="29" style="v"/>Masikati akapfuura, ivo vakaramba vachiprofita zveshungu kusvikira nguva yechibayiro chamanheru. Asi hapana chakaitika, hapana akapindura, hapana akaratidza hanya.</para>
  <para style="p">
    <verse number="30" style="v"/>Ipapo Eria akati kuvanhu vose, “Uyai kuno kwandiri.” Vakauya kwaari, iye akagadzira aritari yaJehovha yakanga yaputswa. <verse number="31" style="v"/>Eria akatora mabwe gumi namaviri, rimwe chete rakamirira rudzi rumwe chete rwavanakomana vaJakobho, uyo akanga audzwa naJehovha kuti, “Zita rako richava Israeri.” <verse number="32" style="v"/>Akashandisa mabwe aya kuvaka aritari muzita raJehovha, uye akachera mugero waipoteredza aritari wakanga wakakura zvokuti waikwana maseya maviri<note caller="+" style="f"><char style="fr" closed="false">18:32 </char><char style="ft" closed="false">makirogiramu angaita 70 </char></note> embeu. <verse number="33" style="v"/>Akaronga huni, akacheka hando kuita zvidimbu zvidimbu, akaiisa pamusoro pehuni. Ipapo akati kwavari, “Zadzai zvirongo zvikuru zvina nemvura mugoidira pamusoro pechipiriso napamusoro pehuni.”</para>
  <para style="p">
    <verse number="34" style="v"/>Akati, “Pamhidzai zvakare,” ivo vakapamhazve.</para>
  <para style="p">Akatizve, “Pamhidzai kechitatu.” <verse number="35" style="v"/>Mvura yakaerera ichipoteredza aritari ikazadzawo nomugero.</para>
  <para style="p">
    <verse number="36" style="v"/>Panguva yechibayiro, muprofita Eria akaenda pamberi akanamata akati, “Haiwa Jehovha, Mwari waAbhurahama, Isaka naIsraeri, ngazvizivikanwe nhasi kuti ndimi Mwari munyika yeIsraeri uye kuti ini ndiri muranda wenyu, uyewo kuti ndaita zvinhu zvose izvi sezvamakandirayira. <verse number="37" style="v"/>Haiwa Jehovha, ndipindurei, ndipindurei, kuitira kuti vanhu ava vazive kuti imi, Jehovha, ndimi Mwari, uye kuti muri kudzora mwoyo yavo zvakare.”</para>
  <para style="p">
    <verse number="38" style="v"/>Ipapo moto waJehovha wakaburuka ukapisa chibayiro, nehuni namabwe nevhu, ukananzva mvura yose yaiva mumugero.</para>
  <para style="p">
    <verse number="39" style="v"/>Vanhu vose pavakaona izvi, vakawira pasi nezviso zvavo, vakadanidzira vachiti, “Jehovha ndiye Mwari! Jehovha ndiye Mwari!”</para>
  <para style="p">
    <verse number="40" style="v"/>Ipapo Eria akavarayira akati, “Batai vaprofita vaBhaari. Musarega kana mumwe chete achipunyuka!” Vakavabata, uye Eria akaita kuti vaendeswe zasi kuMupata weKishoni vakandourayirwako.</para>
  <para style="p">
    <verse number="41" style="v"/>Uye Eria akati kuna Ahabhu, “Chienda undodya uye unwe, nokuti kune kutinhira kwemvura zhinji.” <verse number="42" style="v"/>Saka Ahabhu akaenda kundodya nokunwa, asi Eria akakwira pamusoro pegomo reKarimeri, akakotamira pasi akaisa chiso chake pakati pamabvi ake.</para>
  <para style="p">
    <verse number="43" style="v"/>Akaudza muranda wake kuti, “Enda undotarisa kwakadziva kugungwa.” Akakwira akandotarisa.</para>
  <para style="p">Akati, “Hakuna chiriko uku.”</para>
  <para style="p">Eria akati, “Dzokerazve,” kanomwe.</para>
  <para style="p">
    <verse number="44" style="v"/>Kechinomwe muranda akati, “Gore duku rakaenzana nechanza chomunhu riri kukwira richibva mugungwa.”</para>
  <para style="p">Saka Eria akati, “Enda undoudza Ahabhu kuti, ‘Sunga ngoro yako uburuke usati wadzivirirwa nemvura.’ ”</para>
  <para style="p">
    <verse number="45" style="v"/>Panguva imwe cheteyo denga rakasviba namakore, mhepo ikavhuvhuta, mvura zhinji ikauya, Ahabhu akaenda nengoro kuJezireeri. <verse number="46" style="v"/>Simba raJehovha rakauya pana Eria, akasunga jasi rake nebhanhire, akamhanya pamberi paAhabhu nzira yose kusvika kuJezireeri.</para>
  <chapter number="19" style="c"/>
  <para style="s1">Eria anotizira kuHorebhi</para>
  <para style="p">
    <verse number="1" style="v"/>Zvino Ahabhu akaudza Jezebheri zvose zvakanga zvaitwa naEria nokuuraya kwaakanga aita vaprofita vose nomunondo. <verse number="2" style="v"/>Ipapo Jezebheri akatuma nhume kuna Eria kundoti, “Vamwari ngavandirange, vanyanyise kudaro, kana nenguva ino mangwana, ndikasaita kuti upenyu hwako hufanane nehwomumwe wavo.”</para>
  <para style="p">
    <verse number="3" style="v"/>Eria akatya akatiza kuti aponese upenyu hwake. Paakasvika kuBheerishebha muJudha, akasiya muranda wake ikoko, <verse number="4" style="v"/>iye pachake akafamba rwendo rwezuva rimwe chete achipinda mugwenga. Akasvika pamuti womurara, akagara pasi pawo akanamata kuti achifa. Akati, “Zvaringana hazvo, Jehovha. Chitorai upenyu hwangu; handipfuuri madzitateguru angu pakururama.” <verse number="5" style="v"/>Ipapo akarara pasi pomuti akabatwa nehope.</para>
  <para style="p">Pakarepo mutumwa akamubata akati, “Simuka udye.” <verse number="6" style="v"/>Akatarisa-tarisa, akaona chingwa chakanga chabikwa pamazimbe omoto pedyo nomusoro wake, nechirongo chemvura. Akadya, akanwa, akabva arara zvakare.</para>
  <para style="p">
    <verse number="7" style="v"/>Mutumwa waJehovha akadzoka kechipiri akamubata akati, “Simuka udye, nokuti rwendo rungakuremera.” <verse number="8" style="v"/>Naizvozvo akamuka akadya, akanwa. Zvokudya izvozvo zvakamupa simba zvokuti akafamba kwamazuva makumi mana nousiku makumi mana kusvikira asvika paHorebhi, gomo raMwari. <verse number="9" style="v"/>Ipapo akapinda mubako akarara usiku hwose.</para>
  <para style="s1">Jehovha anozviratidza kuna Eria</para>
  <para style="p">Zvino shoko raJehovha rakasvika kwaari richiti, “Uri kuiteiko pano, Eria?”</para>
  <para style="p">
    <verse number="10" style="v"/>Akapindura akati, “Ndakanga ndichishingairira Jehovha Mwari Wamasimba Ose kwazvo. VaIsraeri vakaramba sungano yenyu, vakaputsa aritari dzenyu, uye vakauraya vaprofita venyu nomunondo. Ndini ndoga ndasara, zvino vava kuedza kundiurayawo.”</para>
  <para style="p">
    <verse number="11" style="v"/>Jehovha akati, “Buda panze umire pagomo pamberi paJehovha, nokuti Jehovha ari kuda kuzopfuura nepo.”</para>
  <para style="p">Ipapo mhepo huru ine simba yakapamura makomo ikapwanya mabwe pamberi paJehovha, asi Jehovha akanga asiri mumhepo. Mushure memhepo, pakava nokudengenyeka kwenyika, asi Jehovha akanga asiri mukudengenyeka ikoko. <verse number="12" style="v"/>Mushure mokudengenyeka kwenyika kwakauya moto, asi Jehovha akanga asiri mumoto. Uye shure kwomoto akanzwa inzwi richitaura nakazevezeve kakapfava. <verse number="13" style="v"/>Eria paakarinzwa, akafukidza chiso chake nejasi rake akabuda panze akamira pamuromo webako.</para>
  <para style="p">Ipapo inzwi rakati kwaari, “Uri kuiteiko pano, Eria?”</para>
  <para style="p">
    <verse number="14" style="v"/>Akapindura akati, “Ndakanga ndichishingairira Jehovha Mwari Wamasimba Ose kwazvo. VaIsraeri vakaramba sungano yenyu, vakaputsa aritari dzenyu, uye vakauraya vaprofita venyu nomunondo. Ndini ndoga ndasara, zvino vava kuedza kundiurayawo.”</para>
  <para style="p">
    <verse number="15" style="v"/>Jehovha akati kwaari, “Dzokera nenzira yawauya nayo, ugoenda kuGwenga reDhamasiko. Kana wasvikako, uzodze Hazaeri kuti ave mambo weAramu. <verse number="16" style="v"/>Uzodzezve Jehu, mwanakomana waNimishi kuti ave mambo weIsraeri, ugozodza Erisha, mwanakomana waShafati wokuAbheri Mehora kuti atore nzvimbo yako somuprofita. <verse number="17" style="v"/>Jehu achauraya vose vachapunyuka munondo waHazaeri, uye Erisha achaurayawo vose vachapunyuka munondo waJehu. <verse number="18" style="v"/>Kunyange zvakadaro, ndakachengeta zviuru zvinomwe zvavanhu muIsraeri, vose vane mabvi asina kupfugamira Bhaari uye vane miromo isina kumutsvoda.”</para>
  <para style="s1">Kudanwa kwaErisha</para>
  <para style="p">
    <verse number="19" style="v"/>Naizvozvo Eria akabvapo akandowana Erisha mwanakomana waShafati. Akanga achirima nehando dzakasungwa pamajoko gumi namaviri, iye achichaira joko regumi namaviri. Eria akaenda kwaari akakanda jasi rake paari. <verse number="20" style="v"/>Ipapo Erisha akasiya hando dzake akamhanya achitevera Eria. Akati, “Regai ndimbonotsvoda baba namai vangu ndichionekana navo, ndigozoenda nemi.”</para>
  <para style="p">Eria akati, “Dzokera zvako. Ndakuiteiko?”</para>
  <para style="p">
    <verse number="21" style="v"/>Naizvozvo Erisha akamusiya akadzokera. Akatora hando dzejoko rake akadzibaya. Akashandisa zvaairimisa sehuni dzokubikisa nyama yacho, akaipa kuvanhu, ndokubva vadya. Ipapo akasimuka akatevera Eria akabva ava muranda wake.</para>
  <chapter number="20" style="c"/>
  <para style="s1">Bheni-Hadhadhi anorwisa Samaria</para>
  <para style="p">
    <verse number="1" style="v"/>Zvino Bheni-Hadhadhi mambo weAramu akaunganidza varwi vake vose. Achibatsirwa namadzimambo makumi matatu namaviri vaine mabhiza avo nengoro, akaenda akakomba Samaria akarirwisa. <verse number="2" style="v"/>Akatuma nhume muguta kuna Ahabhu mambo weIsraeri kundoti, “Zvanzi naBheni-Hadhadhi, <verse number="3" style="v"/>‘Sirivha yako negoridhe ndezvangu, uye vakadzi vako navana vako vakanyanyisa kunaka ndevangu.’ ”</para>
  <para style="p">
    <verse number="4" style="v"/>Mambo weIsraeri akapindura akati, “Sezvamataura, ishe wangu mambo. Ini nezvose zvandinazvo ndiri wenyu.”</para>
  <para style="p">
    <verse number="5" style="v"/>Nhumwa dzakauya zvakare ndokusvikoti, “Zvanzi naBheni-Hadhadhi, ‘Ndakatumira shoko rokuti ndinoda sirivha yako negoridhe, navakadzi vako navana vako. <verse number="6" style="v"/>Asi mangwana nenguva yakaita seino ndichatuma varanda vangu kuti vazotsvagisisa mumuzinda wako nomudzimba dzavaranda vako. Vachatora zvose zvaunokoshesa vagoenda nazvo.’ ”</para>
  <para style="p">
    <verse number="7" style="v"/>Mambo weIsraeri akadana vakuru vose venyika akati kwavari, “Tarisai muone kuti murume uyu ari kutsvaga muromo sei! Paakati ari kuda kutora vakadzi vangu navana vangu, nesirivha yangu negoridhe rangu, handina kurambira.”</para>
  <para style="p">
    <verse number="8" style="v"/>Vakuru navanhu, vose vakapindura vakati, “Musateerera kwaari kana kubvumirana nezvaari kuda.”</para>
  <para style="p">
    <verse number="9" style="v"/>Naizvozvo akapindura nhume dzaBheni-Hadhadhi akati, “Udzai ishe wangu mambo kuti, ‘Muranda wenyu achaita zvose zvamakamukumbira pakutanga, asi chikumbiro ichi chazvino handigoni kuchizadzisa.’ ” Vakasimuka vakaenda nemhinduro kwavakanga vabva, kuna Bheni-Hadhadhi.</para>
  <para style="p">
    <verse number="10" style="v"/>Saka Bheni-Hadhadhi akatumira rimwe shoko kuna Ahabhu achiti, “Vamwari ngavaitewo kwandiri, vanyanyise kudaro, kana guruva ringakwana kupa mumwe nomumwe wamauto angu kuti azadze chanza chake rikasara muSamaria.”</para>
  <para style="p">
    <verse number="11" style="v"/>Mambo weIsraeri akapindura akati, “Muudzei kuti, ‘Uyo anoshonga nhumbi dzokurwa ngaarege kuzvirumbidza souyo anodzibvisa.’ ”</para>
  <para style="p">
    <verse number="12" style="v"/>Bheni-Hadhadhi akanzwa shoko iri iye namadzimambo pavakanga vachinwa vari mumisasa, akabva arayira mauto ake akati, “Gadzirirai kundorwisa.” Saka vakagadzirira kundorwisa guta.</para>
  <para style="s1">Ahabhu anokunda Bheni-Hadhadhi</para>
  <para style="p">
    <verse number="13" style="v"/>Panguva iyoyo mumwe muprofita akauya kuna Ahabhu mambo weIsraeri, akati, “Zvanzi naJehovha: ‘Uri kuona hondo huru huru iyi here? Ndichaiisa muruoko rwako nhasi, ipapo uchaziva kuti ndini Jehovha.’ ”</para>
  <para style="p">
    <verse number="14" style="v"/>Ahabhu akabvunza akati, “Asi ndiani achaita izvi?”</para>
  <para style="p">Muprofita akapindura akati, “Zvanzi naJehovha: ‘Majaya amachinda omumatunhu ndiwo achazviita.’ ”</para>
  <para style="p">Akabvunza akati, “Zvino ndiani achatanga hondo yacho?”</para>
  <para style="p">Muprofita akapindura akati, “Ndiwe uchaitanga.”</para>
  <para style="p">
    <verse number="15" style="v"/>Saka Ahabhu akaunganidza majaya amachinda omumatunhu, varume vaikwana mazana maviri namakumi matatu navaviri. Mushure akaunganidza vamwe vaIsraeri, pamwe chete zviuru zvinomwe. <verse number="16" style="v"/>Vakasimuka masikati, Bheni-Hadhadhi namadzimambo makumi matatu navaviri vaiva kudivi rake panguva yavakanga vari mumisasa yavo vachidhakwa. <verse number="17" style="v"/>Majaya amachinda omumatunhu ndiwo akatanga kuenda.</para>
  <para style="p">Zvino Bheni-Hadhadhi akanga atuma vasori uye vakamuudza kuti, “Kune varume vari kubva kuSamaria.”</para>
  <para style="p">
    <verse number="18" style="v"/>Akati, “Kana vauya kuzotsvaga rugare, vabatei vari vapenyu; kana vauya kuzorwa, vabatei vari vapenyu.”</para>
  <para style="p">
    <verse number="19" style="v"/>Majaya amachinda omumatunhu akafamba achibuda muguta varwi vari mumashure mavo <verse number="20" style="v"/>uye mumwe nomumwe wavo akauraya waakarwisana naye. VaAramu vakatiza, vaIsraeri vachivadzingirira. Asi Bheni-Hadhadhi mambo weAramu akatiza akatasva bhiza, navamwe vavarwi vake vaiva namabhiza. <verse number="21" style="v"/>Mambo weIsraeri akabuda akakunda mabhiza nengoro, akauraya vaAramu vakawanda kwazvo.</para>
  <para style="p">
    <verse number="22" style="v"/>Mushure maizvozvo, muprofita akauya kuna mambo weIsraeri akati, “Simbisa chinzvimbo chako ugoona zvinofanira kuitwa, nokuti muchirimo chiri kutevera mambo weAramu achakurwisa zvakare.”</para>
  <para style="p">
    <verse number="23" style="v"/>Panguva imwe cheteyo, varanda vamambo weAramu vakati kwaari, “Vamwari vavo ndavamwari vamakomo. Ndicho chikonzero vakatikurira. Asi tikarwa navo mumapani, zvirokwazvo tichavakurira. <verse number="24" style="v"/>Itai izvi: Bvisai madzimambo ose panzvimbo dzavo dzokutonga mugovatsiva navamwe vabati. <verse number="25" style="v"/>Munofanirawo kuzviunganidzira hondo yakafanana neyamakarasikirwa nayo, bhiza nebhiza nengoro nengoro, kuitira kuti tikwanise kurwa navaIsraeri mumapani. Ipapo zvirokwazvo tichavakurira.” Akabvumirana navo akaita saizvozvo.</para>
  <para style="p">
    <verse number="26" style="v"/>Muchirimo chakatevera Bheni-Hadhadhi akaunganidza vaAramu akakwidza kuAfeki kundorwa neIsraeri. <verse number="27" style="v"/>VaIsraeri vakati vaunganidzwawo uye vapiwa zvose zvinodiwa pakurwa hondo, vakafamba vachienda kundosangana navo. VaIsraeri vakadzika musasa wavo vakatarisana navo, vachinge mapoka maduku maviri embudzi, ukuwo vaAramu vakazadza nyika.</para>
  <para style="p">
    <verse number="28" style="v"/>Munhu waMwari akauya akaudza mambo weIsraeri kuti, “Zvanzi naJehovha: ‘Nokuda kwokuti vaAramu vanofunga kuti Jehovha ndimwari wamakomo, uye kuti haasi mwari wemipata, ndichaisa hondo huru huru iyi mumaoko ako, uye uchaziva kuti ndini Jehovha.’ ”</para>
  <para style="p">
    <verse number="29" style="v"/>Kwamazuva manomwe vakagara pamisasa yavo vakatarisana, uye nezuva rechinomwe hondo yakatanga. VaIsraeri vakauraya zana rezviuru zvamauto etsoka avaAramu musi mumwe chete. <verse number="30" style="v"/>Vakasara vakatizira kuguta reAfeki, uko kwakandowira rusvingo pamusoro pezviuru makumi maviri nezvinomwe zvavo. Uye Bheni-Hadhadhi akatizira kuguta akandohwanda muimba yomukati.</para>
  <para style="p">
    <verse number="31" style="v"/>Varanda vake vakati kwaari, “Tarirai, takanzwa kuti madzimambo eimba yaIsraeri ane tsitsi. Ngatiendei kuna mambo weIsraeri takasungirira masaga muzviuno zvedu, uye takasunga misoro yedu netambo. Zvichida angakuregai muri mupenyu.”</para>
  <para style="p">
    <verse number="32" style="v"/>Vakasungirira masaga muzviuno zvavo vakasunga misoro yavo netambo, vakabva vaenda kuna mambo weIsraeri vakasvikoti, “Muranda wenyu Bheni-Hadhadhi ati, ‘Ndapota, dai mangondirega ndararama.’ ”</para>
  <para style="p">Mambo akapindura akati, “Achiri mupenyu nazvino? Ihama yangu.”</para>
  <para style="p">
    <verse number="33" style="v"/>Varume ava vakazviona sechiratidzo chakanaka ndokukurumidza kutevedzera zvaakanga areva. Vakati, “Hongu, hama yenyu Bheni-Hadhadhi!”</para>
  <para style="p">Mambo akati, “Endai munomutora.” Bheni-Hadhadhi akati achibuda, Ahabhu akamukwidza mungoro yake.</para>
  <para style="p">
    <verse number="34" style="v"/>Bheni-Hadhadhi akati kwaari, “Ndichadzosera maguta akatorwa nababa vangu kuna baba vako. Unogonawo kuisa misika yako muDhamasiko, sezvakaitwa nababa vangu muSamaria.”</para>
  <para style="p">Ahabhu akati, “Nokuda kwechibvumirano ichi, ndichakusunungura.” Saka akaita chibvumirano naye, akamurega achienda.</para>
  <para style="s1">Muprofita anopa Ahabhu mutongo</para>
  <para style="p">
    <verse number="35" style="v"/>Mumwe wavanakomana vavaprofita arayirwa naJehovha, akati kushamwari yake, “Ndirove!” asi murume uyu akaramba.</para>
  <para style="p">
    <verse number="36" style="v"/>Naizvozvo muprofita akati, “Zvausina kuteerera Jehovha, uchingobva pano pandiri, uchaurayiwa neshumba.” Zvino murume uyu achangobva paakanga ari, shumba yakamuwana ikamuuraya.</para>
  <para style="p">
    <verse number="37" style="v"/>Muprofita akawana mumwe murume akati, “Ndapota, ndirove.” Naizvozvo murume uyu akamurova, akamukuvadza. <verse number="38" style="v"/>Ipapo muprofita akaenda akandomirira mambo pamugwagwa. Akazviita somumwe munhu akakwevera pasi mucheka wake womusoro kuti uvharidzire maziso ake. <verse number="39" style="v"/>Mambo paakanga ava kupfuura nepo muprofita akadanidzira kwaari akati, “Muranda wenyu akaenda pakatikati pehondo payakanga ichirwiwa, mumwe munhu akauya kwandiri nomusungwa akati, ‘Chengeta murume uyu. Kana akashayikwa upenyu hwako huchatsiva hwake, kana kuti ucharipa netarenda<note caller="+" style="f"><char style="fr" closed="false">20:39 </char><char style="ft" closed="false">makirogiramu angaita 34 </char></note> resirivha.’ <verse number="40" style="v"/>Muranda wenyu paakanga ari mubishi rokuita basa pano nekoko, murume uya akanyangarika.”</para>
  <para style="p">Mambo weIsraeri akati, “Iwoyo ndiwo mutongo wako. Ndiwe wautaura woga.”</para>
  <para style="p">
    <verse number="41" style="v"/>Ipapo muprofita akakurumidza kubvisa mucheka pamaziso ake, mambo weIsraeri akabva amuziva kuti aiva mumwe wavaprofita. <verse number="42" style="v"/>Akati kuna mambo, “Zvanzi naJehovha: ‘Wakasunungura munhu wandakanga ndati anofanira kufa. Naizvozvo upenyu hwako huchatsiva hwake, vanhu vako vachatsiva vanhu vake.’ ” <verse number="43" style="v"/>Mambo weIsraeri akaenda kumuzinda wake muSamaria aora mwoyo uye ashatirwa.</para>
  <chapter number="21" style="c"/>
  <para style="s1">Munda weMizambiringa waNabhoti</para>
  <para style="p">
    <verse number="1" style="v"/>Kwapera nguva yakati, pane imwe nyaya yakaitika pamusoro pomunda wemizambiringa waNabhoti muJezireeri. Munda wemizambiringa uyu waiva muJezireeri, pedyo nomuzinda waAhabhu mambo weSamaria. <verse number="2" style="v"/>Ahabhu akati kuna Nabhoti, “Ndipe munda wako wemizambiringa kuti ndiuite bindu romuriwo, sezvo uri pedyo nomuzinda wangu. Ini ndichatsinhanhisa nokukupa munda wemizambiringa uri nani, kana kuti, kana uchida, ndichakuripa mari inoenderana nomutengo wawo.”</para>
  <para style="p">
    <verse number="3" style="v"/>Asi Nabhoti akapindura akati, “Jehovha ngaazvirambidze kuti ndikupei nhaka yamadzibaba angu.”</para>
  <para style="p">
    <verse number="4" style="v"/>Saka Ahabhu akaenda kumba akasuwa uye akashatirwa nokuti Nabhoti muJezireeri akanga ati, “Handisi kuzokupai nhaka yamadzibaba angu.” Akarara pamubhedha wake akazvidya mwoyo, akaramba kudya.</para>
  <para style="p">
    <verse number="5" style="v"/>Jezebheri, mukadzi wake, akapindamo akamubvunza akati, “Sei makasuwa kudai? Sei musiri kudya?”</para>
  <para style="p">
    <verse number="6" style="v"/>Akamupindura akati, “Nokuti ndati kuna Nabhoti muJezireeri, ‘Nditengesere munda wako wemizambiringa; kana kuti, kana uchida, ndichakupa mumwe munda wemizambiringa kune imwe nzvimbo kuti, utsive uyu.’ Asi iye ati, ‘Handisi kuzokupai munda wangu wemizambiringa.’ ”</para>
  <para style="p">
    <verse number="7" style="v"/>Jezebheri, mukadzi wake akati, “Izvi ndizvo here zvamunoita samambo weIsraeri? Simukai mudye! Faranukai. Ndichakuwanirai munda wemizambiringa waNabhoti muJezireeri.”</para>
  <para style="p">
    <verse number="8" style="v"/>Naizvozvo akanyora matsamba muzita raAhabhu, akadhinda chidhindo chake padziri, akadzitumira kuvakuru nokumachinda aaigara nawo muguta raNabhoti.</para>
  <para style="p">
    <verse number="9" style="v"/>Mumatsamba aya akanyora akati:</para>
  <para style="pm">“Daidzirai zuva rokutsanya mugogadzika Nabhoti panzvimbo yakakwirira pakati pavanhu. <verse number="10" style="v"/>Asi gadzai nhubu mbiri pakatarisana naye uye mugoita kuti dzipupure dzichiti akatuka Mwari namambo. Ipapo mutorei muende naye kunze mugomutaka namabwe kusvikira afa.”</para>
  <para style="p">
    <verse number="11" style="v"/>Saka vakuru namachinda vaigara muguta raNabhoti vakaita sezvakanga zvarayirwa naJezebheri mumatsamba aakanga avanyorera. <verse number="12" style="v"/>Vakadaidzira zuva rokutsanya ndokugadzika Nabhoti panzvimbo yakakwirira pakati pavanhu. <verse number="13" style="v"/>Ipapo nhubu mbiri dzakauya dzikagara dzakatarisana naye dzikapomera Nabhoti mhosva pamberi pavanhu, dzichiti, “Nabhoti akatuka Mwari namambo.” Naizvozvo vakamutora vakaenda naye kunze kweguta vakamutaka namabwe kusvikira afa. <verse number="14" style="v"/>Ipapo vakatumira shoko kuna Jezebheri vachiti, “Nabhoti atakwa namabwe uye afa.”</para>
  <para style="p">
    <verse number="15" style="v"/>Jezebheri paakangonzwa chete kuti Nabhoti akanga atakwa namabwe akafa, akati kuna Ahabhu, “Simukai muende mundotora munda wemizambiringa waNabhoti muJezireeri waakaramba kukutengeserai. Haachisiri mupenyu, asi afa.” <verse number="16" style="v"/>Ahabhu paakanzwa kuti Nabhoti akanga afa, akasimuka akaenda kundotora munda wemizambiringa waNabhoti.</para>
  <para style="p">
    <verse number="17" style="v"/>Zvino shoko raJehovha rakasvika kuna Eria muTishibhi richiti, <verse number="18" style="v"/>“Buruka pasi undosangana naAhabhu mambo weIsraeri, uyo ari kutonga muSamaria. Iye zvino ari mumunda wemizambiringa waNabhoti, waaenda kundotora. <verse number="19" style="v"/>Uti kwaari, ‘Zvanzi naJehovha: Hauna here kuuraya munhu ukamutorera zvinhu zvake?’ Ipapo uti kwaari, ‘Zvanzi naJehovha: Panzvimbo yakananzvwa ropa raNabhoti nembwa, imbwa dzichananzva ropa rakowo ipapo, hongu, rako!’ ”</para>
  <para style="p">
    <verse number="20" style="v"/>Ahabhu akati kuna Eria, “Saka wandiwanaka, muvengi wangu!”</para>
  <para style="p">Akapindura akati, “Ndakuwana nokuti wazvitengesa kuti uite zvakaipa pamberi paJehovha. <verse number="21" style="v"/>‘Ndichauyisa dambudziko guru pamusoro pako. Ndichaparadza vana vako ndigouraya murume wose weimba yaAhabhu muIsraeri, muranda neasiri muranda. <verse number="22" style="v"/>Ndichaita kuti imba yako ifanane neyaJerobhoamu mwanakomana waNebhati neyaBhaasha mwanakomana waAhija, nokuti waita kuti ndishatirwe uye waita kuti Israeri iite chivi.’</para>
  <para style="p">
    <verse number="23" style="v"/>“Zvino kana ari Jezebheriwo, Jehovha anoti: ‘Imbwa dzichadya Jezebheri pamasvingo eJezireeri.’</para>
  <para style="p">
    <verse number="24" style="v"/>“Imbwa dzichadya avo vaAhabhu vachafira muguta, uye shiri dzedenga dzichadya avo vachafira musango.”</para>
  <para style="p">
    <verse number="25" style="v"/>Hapana kumbova nomunhu akaita saAhabhu, akazvitengesa kuti aite zvakaipa pamberi paJehovha, achikurudzirwa naJezebheri mukadzi wake. <verse number="26" style="v"/>Akaita zvinonyangadza kwazvo nokutevera zvifananidzo, sezvakanga zvaitwa navaAmori, avo vakanga vadzingwa naJehovha pamberi pavaIsraeri.</para>
  <para style="p">
    <verse number="27" style="v"/>Ahabhu paakanzwa mashoko aya, akabvarura nguo dzake, akapfeka masaga akatsanya. Akapfeka masaga akafamba achizvininipisa.</para>
  <para style="p">
    <verse number="28" style="v"/>Ipapo shoko raJehovha rakauya kuna Eria muTishibhi richiti, <verse number="29" style="v"/>“Waona here kuti Ahabhu azvininipisa sei pamberi pangu? Nokuti azvininipisa, handichauyisa dambudziko guru iri mumazuva ake, asi ndichariuyisa paimba yake mumazuva omwanakomana wake.”</para>
  <chapter number="22" style="c"/>
  <para style="s1">Mikaya anoprofita pamusoro paAhabhu</para>
  <para style="p">
    <verse number="1" style="v"/>Kwamakore matatu pakati peAramu neIsraeri pakanga pasina hondo. <verse number="2" style="v"/>Asi mugore rechitatu, Jehoshafati mambo weJudha akaburuka zasi kundoona mambo weIsraeri. <verse number="3" style="v"/>Mambo weIsraeri akanga ati kuvaranda vake, “Hamuzivi here kuti Ramoti Gireadhi ndeyedu asi hapana chatiri kuita kuti tiitore zvakare kubva kuna mambo weAramu?”</para>
  <para style="p">
    <verse number="4" style="v"/>Uye akakumbira Jehoshafati akati, “Uchaenda neni here kundorwa neRamoti Gireadhi?”</para>
  <para style="p">Jehoshafati akapindura mambo weIsraeri achiti, “Ini ndakangofanana newe, vanhu vangu vakafanana nevako, mabhiza angu samabhiza ako.” <verse number="5" style="v"/>Asi Jehoshafati akatiwo kuna mambo weIsraeri, “Tanga watsvaga zvinorayirwa naJehovha.”</para>
  <para style="p">
    <verse number="6" style="v"/>Saka mambo weIsraeri akaunganidza pamwe chete, vaprofita, vangangoita varume mazana mana, akavabvunza akati, “Ndoenda here kundorwa neRamoti Gireadhi, kana kuti ndoregera?”</para>
  <para style="p">Vakapindura vakati, “Endai nokuti Jehovha achaiisa muruoko rwamambo.”</para>
  <para style="p">
    <verse number="7" style="v"/>Asi Jehoshafati akabvunza achiti, “Hapana here mumwe muprofita waJehovha pano watingabvunza?”</para>
  <para style="p">
    <verse number="8" style="v"/>Mambo weIsraeri akapindura Jehoshafati akati, “Pachine murume mumwe chete watinogona kubvunza Jehovha naye, asi ndinomuvenga nokuti haamboprofiti chinhu chakanaka pamusoro pangu asi zvakaipa nguva dzose. NdiMikaya, mwanakomana waImura.”</para>
  <para style="p">Jehoshafati akapindura akati, “Mambo haafaniri kutaura kudaro.”</para>
  <para style="p">
    <verse number="9" style="v"/>Saka mambo weIsraeri akadana mumwe wavaranda vake akati, “Uyisa Mikaya mwanakomana waImura izvozvi.”</para>
  <para style="p">
    <verse number="10" style="v"/>Mambo weIsraeri naJehoshafati, mambo weJudha, vakanga vakagara pazvigaro zvavo vakapfeka nguo dzavo dzoumambo vari paburiro, pedyo nesuo reSamaria, vaprofita vose vachiprofita pamberi pavo. <verse number="11" style="v"/>Zvino Zedhekia mwanakomana waKenaana akanga agadzira nyanga dzesimbi, akati, “Zvanzi naJehovha: ‘Nedzidzi muchatunga vaAramu kusvikira vaparara!’ ”</para>
  <para style="p">
    <verse number="12" style="v"/>Vamwe vaprofita vose vakanga vachiprofita zvimwe chetezvo. Vakati, “Rwisai Ramoti Gireadhi mukunde, nokuti Jehovha achariisa muruoko rwamambo.”</para>
  <para style="p">
    <verse number="13" style="v"/>Nhume yakanga yaenda kundodana Mikaya yakati kwaari, “Tarirai, somunhu mumwe chete, vamwe vaprofita vari kutaura kuti mambo vachabudirira. Shoko renyu ngaribvumirane neravo, uye mutaurewo zvakanaka.”</para>
  <para style="p">
    <verse number="14" style="v"/>Asi Mikaya akati, “NaJehovha mupenyu, ndinogona chete kumuudza zvandinoudzwa naJehovha.”</para>
  <para style="p">
    <verse number="15" style="v"/>Paakasvika, mambo akamubvunza akati, “Mikaya, toenda here kundorwa neRamoti Gireadhi, kana kuti torega?”</para>
  <para style="p">Akapindura akati, “Rwisai mukunde nokuti Jehovha achariisa muruoko rwamambo.”</para>
  <para style="p">
    <verse number="16" style="v"/>Mambo akati kwaari, “Ndinofanira kukupikisa kangani kuti undiudze chokwadi pasina chimwe chinhu muzita raJehovha?”</para>
  <para style="p">
    <verse number="17" style="v"/>Ipapo Mikaya akapindura akati, “Ndakaona Israeri yose yakapararira pamakomo samakwai asina mufudzi, uye Jehovha akati, ‘Vanhu ava havana tenzi. Mumwe nomumwe wavo ngaaende kumba norugare.’ ”</para>
  <para style="p">
    <verse number="18" style="v"/>Mambo weIsraeri akati kuna Jehoshafati, “Handina kukuudza here kuti haamboprofiti chinhu chakanaka pamusoro pangu, asi zvakaipa chete?”</para>
  <para style="p">
    <verse number="19" style="v"/>Mikaya akaenderera mberi akati, “Naizvozvo chinzwai shoko raJehovha: Ndakaona Jehovha akagara pachigaro chake choushe, uye hondo dzose dzokudenga dzakamira dzakamupoteredza kurudyi nokuruboshwe kwake. <verse number="20" style="v"/>Zvino Jehovha akati, ‘Ndiani achaenda kundokwezva Ahabhu kuti arwise Ramoti Gireadhi agoenda kundofira ikoko?’</para>
  <para style="p">“Mumwe akataura izvi, mumwe akataura izvo. <verse number="21" style="v"/>Pakupedzisira, mumwe mweya wakauya ukamira pamberi paJehovha ukati, ‘Ndichandomukwezva ini.’</para>
  <para style="p">
    <verse number="22" style="v"/>“Jehovha akabvunza akati, ‘Nenzira ipi?’</para>
  <para style="p">“Iwo wakati, ‘Ndichaenda ndonova mweya unoreva nhema mumiromo yavaprofita vake vose.’</para>
  <para style="p">“Jehovha akati, ‘Uchabudirira mukumukwezva. Enda undozviita.’</para>
  <para style="p">
    <verse number="23" style="v"/>“Saka iye zvino Jehovha aisa mweya unoreva nhema mumiromo yavaprofita venyu vose ava. Jehovha atema kuti muchawira mudambudziko guru kwazvo.”</para>
  <para style="p">
    <verse number="24" style="v"/>Ipapo Zedhekia mwanakomana waKenaana akaenda kwaari akarova Mikaya nembama. Akamubvunza achiti, “Mweya waJehovha wakafamba nenzira ipiko uchibva kwandiri kuti uzotaura kwauri?”</para>
  <para style="p">
    <verse number="25" style="v"/>Mikaya akapindura akati, “Uchazviziva musi wauchaenda kundohwanda muimba yomukati.”</para>
  <para style="p">
    <verse number="26" style="v"/>Ipapo mambo weIsraeri akarayira akati, “Torai Mikaya mumudzosere kuna Amoni mutongi weguta nokuna Joashi mwanakomana wamambo <verse number="27" style="v"/>muti, ‘Zvanzi namambo: Isai munhu uyu mutorongo murege kumupa chimwe chinhu kunze kwechingwa nemvura kusvikira ndadzoka norugare.’ ”</para>
  <para style="p">
    <verse number="28" style="v"/>Mikaya akati, “Kana zvikaitika kuti madzoka norugare, Jehovha haana kutaura neni.” Ipapo akatizve, “Inzwai mashoko angu imi vanhu mose!”</para>
  <para style="s1">Ahabhu anourayiwa paRamoti Gireadhi</para>
  <para style="p">
    <verse number="29" style="v"/>Saka mambo weIsraeri naJehoshafati mambo weJudha vakaenda kuRamoti Gireadhi. <verse number="30" style="v"/>Mambo weIsraeri akati kuna Jehoshafati, “Ndichapinda muhondo iyi ndichinge mumwe munhu, asi iwe pfeka mbatya dzako dzoumambo.” Saka mambo weIsraeri akazviita somumwe munhu akaenda kundorwa.</para>
  <para style="p">
    <verse number="31" style="v"/>Zvino mambo weAramu akanga arayira vatungamiri vake vengoro makumi matatu navaviri achiti, “Musarwa nomunhu upi zvake, muduku kana mukuru, kunze kwamambo weIsraeri.” <verse number="32" style="v"/>Vatungamiri vengoro pavakaona Jehoshafati, vakafunga kuti, “Zvirokwazvo uyu ndiye mambo weIsraeri.” Naizvozvo vakatendeuka kuti vamurwise, asi Jehoshafati paakaridza mhere, <verse number="33" style="v"/>vatungamiri vengoro vakaona kuti akanga asiriye mambo weIsraeri ndokubva varega kumutevera.</para>
  <para style="p">
    <verse number="34" style="v"/>Asi mumwe murume akapfura museve wake chipfurepfure akabva abaya mambo weIsraeri paisangana zvipenga zvembatya dzake dzehondo. Mambo akati kumuchairi wengoro yake, “Tendeutsa ngoro undibvise pano pari kurwiwa. Ndakuvadzwa.” <verse number="35" style="v"/>Hondo yakarwiwa zuva rose, uye mambo akaita zvokutsigirwa mungoro yake akatarisa vaAramu. Ropa rakabva paronda rake rakaerera rikaenda mukati mengoro, uye manheru iwayo akabva afa. <verse number="36" style="v"/>Zuva parakanga rava kuvira, kwakadaidzirwa kuhondo yose kuti, “Munhu wose kuguta rake; munhu wose kunyika yake!”</para>
  <para style="p">
    <verse number="37" style="v"/>Naizvozvo mambo akafa, akauyiswa kuSamaria, akavigwa ikoko. <verse number="38" style="v"/>Vakasuka ngoro padziva reSamaria (panova ndipo paishambira zvifeve), imbwa dzikananzva ropa rake, sezvakanga zvarehwa neshoko raJehovha.</para>
  <para style="p">
    <verse number="39" style="v"/>Kana zviri zvimwe zvakaitika panguva yokutonga kwaAhabhu, zvichisanganisira zvose zvaakaita, muzinda waakavaka nenyanga dzenzou, namaguta aakavaka, hazvina kunyorwa here mubhuku renhoroondo dzegore negore dzamadzimambo eIsraeri? <verse number="40" style="v"/>Ahabhu akazorora namadzibaba ake. Ipapo Ahazia mwanakomana wake akamutevera paumambo.</para>
  <para style="s1">Jehoshafati Mambo weJudha</para>
  <para style="p">
    <verse number="41" style="v"/>Jehoshafati mwanakomana waAsa akava mambo weJudha mugore rechina raAhabhu, mambo weIsraeri. <verse number="42" style="v"/>Jehoshafati akanga ane makore makumi matatu namashanu okuberekwa paakava mambo, uye akatonga muJerusarema kwamakore makumi maviri namashanu. Zita ramai vake raiva Azubha, mwanasikana waShirihi. <verse number="43" style="v"/>Pazvinhu zvose akafamba munzira dzababa vake Asa uye haana kurasika achibva padziri; akaita zvakanga zvakanaka pamberi paJehovha. Zvisinei, nzvimbo dzakakwirira hadzina kubviswa, uye vanhu vakaramba vachipa zvibayiro uye vachipisa zvinonhuhwira ikoko. <verse number="44" style="v"/>Jehoshafati akanga ane rugarewo namambo weIsraeri.</para>
  <para style="p">
    <verse number="45" style="v"/>Kana zviri zvimwe zvakaitika panguva yokutonga kwaJehoshafati, zvinhu zvaakaita nehondo dzaakarwa, hazvina kunyorwa here mubhuku renhoroondo dzegore negore dzamadzimambo eJudha? <verse number="46" style="v"/>Akabvisa panyika zvifeve zvavarume zvakanga zvasara kunyange mushure menguva yokutonga kwababa vake Asa. <verse number="47" style="v"/>Panguva iyoyo muEdhomu makanga musina mambo; maitongwa nejinda.</para>
  <para style="p">
    <verse number="48" style="v"/>Zvino Jehoshafati akavaka chitsama chezvikepe chokutakurisa zvinhu zvokutengesa kuti zviende kuOfiri kundotora goridhe, asi hazvina kuenda nokuti zvakaparara paEzioni Gebheri. <verse number="49" style="v"/>Panguva iyoyo Ahazia mwanakomana waAhabhu akati kuna Jehoshafati, “Regai varanda vangu vaende navaranda venyu nezvikepe zvenyu.” Asi Jehoshafati akaramba.</para>
  <para style="p">
    <verse number="50" style="v"/>Ipapo Jehoshafati akazorora namadzibaba ake akavigwa pavakavigwa muguta raDhavhidhi baba vake. Ipapo Jehoramu mwanakomana wake akamutevera paumambo.</para>
  <para style="s1">Ahazia Mambo weIsraeri</para>
  <para style="p">
    <verse number="51" style="v"/>Ahazia mwanakomana waAhabhu akava mambo weIsraeri muSamaria mugore regumi namanomwe raJehoshafati mambo weJudha, uye akatonga Israeri kwamakore maviri. <verse number="52" style="v"/>Akaita zvakaipa pamberi paJehovha nokuti akafamba munzira dzababa namai vake nomunzira dzaJerobhoamu mwanakomana waNebhati, akaita kuti Israeri iite chivi. <verse number="53" style="v"/>Akashandira uye akanamata Bhaari, akaita kuti Jehovha, Mwari weIsraeri atsamwe, sezvakanga zvaitwa nababa vake.</para>
</usx>
