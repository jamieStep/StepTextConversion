<?xml version="1.0" encoding="UTF-8"?>
<usx version="2.6">
  <book code="JER" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">Jeremia</para>
  <para style="toc1">Jeremia</para>
  <para style="toc2">Jeremia</para>
  <para style="toc3">Jere</para>
  <para style="mt1">JEREMIA</para>
  <chapter number="1" style="c"/>
  <para style="p">
    <verse number="1" style="v"/>Mashoko aJeremia mwanakomana waHirikia, mumwe wavaprista paAnatoti munyika yaBhenjamini. <verse number="2" style="v"/>Shoko raJehovha rakauya kwaari mugore regumi namatatu rokutonga kwaJosia mwanakomana waAmoni mambo weJudha, <verse number="3" style="v"/>uye nomunguva yokutonga kwaJehoyakimi mwanakomana waJosia mambo weJudha, kusvikira pamwedzi wechishanu wegore regumi nerimwe raZedhekia mwanakomana waJosia mambo weJudha, vanhu veJerusarema pavakazoenda kuutapwa.</para>
  <para style="s1">Kudanwa kwaJeremia</para>
  <para style="p">
    <verse number="4" style="v"/>Shoko raJehovha rakauya kwandiri, richiti,</para>
  <para style="q1">
    <verse number="5" style="v"/>“Ndisati ndakuumba mudumbu ramai vako, ndakakuziva iwe,</para>
  <para style="q2">usati waberekwa, ndakakutsaura;</para>
  <para style="q2">ndakakugadza somuprofita kumarudzi.”</para>
  <para style="p">
    <verse number="6" style="v"/>Ini ndikati, “Haiwa, Ishe Jehovha, handigoni kutaura; ndinongova mwana hangu.”</para>
  <para style="p">
    <verse number="7" style="v"/>Asi Jehovha akati kwandiri, “Usati, ‘Ndinongova mwana hangu.’ Unofanira kuenda kuna ani naani wandinokutuma kwaari undotaura zvose zvandinokurayira. <verse number="8" style="v"/>Usavatya, nokuti ini ndinewe uye ndichakurwira,” ndizvo zvinotaura Jehovha.</para>
  <para style="p">
    <verse number="9" style="v"/>Ipapo Jehovha akatambanudza ruoko rwake akabata muromo wangu akati kwandiri, “Zvino ndaisa mashoko angu mumuromo mako. <verse number="10" style="v"/>Tarira, nhasi ndakugadza pamusoro pendudzi napamusoro poushe kuti udzure, ubvarure, uparadze, ukoromore, uvake uye usime.”</para>
  <para style="p">
    <verse number="11" style="v"/>Shoko raJehovha rakauya kwandiri richiti, “Jeremia, uri kuonei?”</para>
  <para style="p">Ndakapindura ndikati, “Ndiri kuona davi romuti womuarimondi.”</para>
  <para style="p">
    <verse number="12" style="v"/>Jehovha akati kwandiri, “Waona zvakanaka, nokuti ndiri kutarira kuti ndione kuzadziswa kweshoko rangu.”</para>
  <para style="p">
    <verse number="13" style="v"/>Shoko raJehovha rakauyazve kwandiri richiti, “Uri kuoneiko?”</para>
  <para style="p">Ndakapindura ndikati, “Ndiri kuona hari iri kuvira, yakarerekera kubva kumusoro.”</para>
  <para style="p">
    <verse number="14" style="v"/>Jehovha akati kwandiri, “Njodzi ichadururirwa pamusoro pavanhu vagere munyika ichibva nokumusoro. <verse number="15" style="v"/>Nokuti iye zvino ndiri kudana vanhu vose voushe hwokumusoro,” ndizvo zvinotaura Jehovha.</para>
  <para style="q1">“Madzimambo avo achauya achizoisa zvigaro zvavo zvoushe</para>
  <para style="q2">pamasuo eJerusarema;</para>
  <para style="q1">vachauya kuzorwisa masvingo aro ose akarikomberedza</para>
  <para style="q2">uye namaguta ose eJudha.</para>
  <para style="q1">
    <verse number="16" style="v"/>Ndichareva zvandakatonga pamusoro pavanhu vangu</para>
  <para style="q2">nokuda kwezvakaipa zvavo zvavakaita vachindisiya,</para>
  <para style="q1">vachipisira zvinonhuhwira kuna vamwe vamwari</para>
  <para style="q2">uye vachinamata zvakaumbwa namaoko avo.</para>
  <para style="p">
    <verse number="17" style="v"/>“Iwe chigadzirira! Simuka uvataurire zvose zvandinokurayira. Usavhundutswa navo, kuti ini ndirege kuzokuvhundutsa pamberi pavo. <verse number="18" style="v"/>Nhasi ndakuita guta rakakomberedzwa nembiru yesimbi namasvingo endarira, kuti urwe nenyika yose, urwe namadzimambo eJudha, namachinda avo, navaprista vavo uye navanhu venyika. <verse number="19" style="v"/>Vacharwa newe asi havangakukundi, nokuti ndinewe uye ndichakurwira,” ndizvo zvinotaura Jehovha.</para>
  <chapter number="2" style="c"/>
  <para style="s1">Israeri inosiya Mwari</para>
  <para style="p">
    <verse number="1" style="v"/>Shoko raJehovha rakauya kwandiri richiti, <verse number="2" style="v"/>“Enda unoparidza munzeve dzeJerusarema uchiti:</para>
  <para style="q1">“ ‘Ndinorangarira kunamata kwouduku hwako,</para>
  <para style="q2">kuti somwenga waindida sei</para>
  <para style="q1">uye uchinditevera nomukati merenje,</para>
  <para style="q2">uye nomunyika isina munhu anogaramo.</para>
  <para style="q1">
    <verse number="3" style="v"/>Israeri akanga ari mutsvene kuna Jehovha,</para>
  <para style="q2">ari chibereko chokutanga chokukohwa kwake;</para>
  <para style="q1">vose vakanga vachimudya vaipiwa mhosva,</para>
  <para style="q2">uye njodzi yakavawira,’ ”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="4" style="v"/>Inzwai shoko raJehovha imi imba yaJakobho,</para>
  <para style="q2">nemi mose vorudzi rweimba yaIsraeri.</para>
  <para style="p">
    <verse number="5" style="v"/>Zvanzi naJehovha:</para>
  <para style="q1">“Madzibaba enyu akawana mhosva yei kwandiri,</para>
  <para style="q2">zvavakaenda kure neni?</para>
  <para style="q1">Vakatevera zvifananidzo zvisina maturo</para>
  <para style="q2">ivo vakava vasina maturo pachavo.</para>
  <para style="q1">
    <verse number="6" style="v"/>Havana kubvunza kuti, ‘Jehovha aripiko,</para>
  <para style="q2">iye akatibudisa kubva munyika yeIjipiti akatitungamirira nomugwenga risina miti,</para>
  <para style="q1">nomunyika yamarenje namakoronga,</para>
  <para style="q2">iyo nyika yakaoma uye yerima,</para>
  <para style="q1">nyika isina munhu anofambamo</para>
  <para style="q2">uye isina munhu anogaramo?’</para>
  <para style="q1">
    <verse number="7" style="v"/>Ndakakupinzai munyika yakaorera</para>
  <para style="q2">kuti mudye zvibereko zvayo nezvakanaka zvayo.</para>
  <para style="q1">Asi makasvika mukasvibisa nyika yangu,</para>
  <para style="q2">mukaita nhaka yangu kuti ive chinhu chinonyangadza.</para>
  <para style="q1">
    <verse number="8" style="v"/>Vaprista havana kubvunza kuti,</para>
  <para style="q2">‘Jehovha aripiko?’</para>
  <para style="q1">Vakanga vachifambisa murayiro havana kundiziva;</para>
  <para style="q2">vatungamiri vakandimukira.</para>
  <para style="q1">Vaprofita vakaprofita naBhaari,</para>
  <para style="q2">vachitevera zvifananidzo zvisina maturo.</para>
  <para style="b"/>
  <para style="q1">
    <verse number="9" style="v"/>“Naizvozvo ndinokupai mhosva zvakare,”</para>
  <para style="q4">ndizvo zvinotaura Jehovha.</para>
  <para style="q2">“Ndichapazve mhosva vana vavana venyu.</para>
  <para style="q1">
    <verse number="10" style="v"/>Yambukirai kumiganhu yeKitimi muone,</para>
  <para style="q2">tumai vanhu kuKedhari mugonyatsocherechedza;</para>
  <para style="q2">muone kana pakambova nechimwe chinhu chakadai:</para>
  <para style="q1">
    <verse number="11" style="v"/>Ko, rudzi rwakambotsinhanisa vamwari varwo here?</para>
  <para style="q2">Uye havasi vamwari zvachose.</para>
  <para style="q1">Asi vanhu vangu vakatsinhanisa kukudzwa kwavo</para>
  <para style="q2">nezvifananidzo zvisina maturo.</para>
  <para style="q1">
    <verse number="12" style="v"/>Haiwa, imi matenga, shamiswai nechinhu ichi,</para>
  <para style="q2">uye mudedere nokutya kukuru,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="13" style="v"/>“Vanhu vangu vakaita zvakaipa zviviri:</para>
  <para style="q1">Vakandisiya ini,</para>
  <para style="q2">tsime remvura mhenyu,</para>
  <para style="q1">vakazvicherera zvirongo</para>
  <para style="q2">zvisingachengeti mvura.</para>
  <para style="q1">
    <verse number="14" style="v"/>Ko, Israeri muranda here, kana nhapwa pakuberekwa?</para>
  <para style="q2">Nemhaka yeiko apambwa zvino?</para>
  <para style="q1">
    <verse number="15" style="v"/>Shumba dzakaomba;</para>
  <para style="q2">dzikanguruma kwaari.</para>
  <para style="q1">Dzakaparadza nyika yake;</para>
  <para style="q2">maguta ake akapiswa uye haachina vanhu.</para>
  <para style="q1">
    <verse number="16" style="v"/>Uyezve, vanhu veNofi neveTapanesi</para>
  <para style="q2">vakaveura musoro wako.</para>
  <para style="q1">
    <verse number="17" style="v"/>Ko, hauna kuzvivigira izvozvo pachako here</para>
  <para style="q2">pawakasiya Jehovha Mwari</para>
  <para style="q2">wako paakanga achikutungamirira munzira?</para>
  <para style="q1">
    <verse number="18" style="v"/>Zvino, unoendereiko kuIjipiti</para>
  <para style="q2">kundonwa mvura inobva muShihori?</para>
  <para style="q1">Uye unodireiko kuenda kuAsiria</para>
  <para style="q2">kundonwa mvura inobva murwizi?</para>
  <para style="q1">
    <verse number="19" style="v"/>Zvakaipa zvako zvichakuranga;</para>
  <para style="q2">kudzokera shure kwako kuchakutuka.</para>
  <para style="q1">Rangarira uye uyeuke zvino kuti zvakaipa sei</para>
  <para style="q2">uye zvinovava sei kwauri,</para>
  <para style="q2">ukange wasiya Jehovha Mwari wako,</para>
  <para style="q2">uye usingandityi,”</para>
  <para style="q4">ndizvo zvinotaura Ishe, Jehovha Wamasimba Ose.</para>
  <para style="b"/>
  <para style="q1">
    <verse number="20" style="v"/>“Wakavhuna joko rako kare kare</para>
  <para style="q2">uye wakadambura makashu ako;</para>
  <para style="q2">ukati, ‘Handidi kukushumirai!’</para>
  <para style="q1">Zvirokwazvo, pamusoro pechikomo chirefu choga choga,</para>
  <para style="q2">uye pasi pomuti woga woga wakapfumvutira,</para>
  <para style="q2">wakarara pasi pawo sechifeve.</para>
  <para style="q1">
    <verse number="21" style="v"/>Ndakanga ndakusima somuzambiringa wakanakisa,</para>
  <para style="q2">uri mbeu kwayo inovimbika.</para>
  <para style="q1">Ko, zvino wakazondishandukira</para>
  <para style="q2">sei ukava muzambiringa webundo wakaora?</para>
  <para style="q1">
    <verse number="22" style="v"/>Kunyange ukazvishambidza nesoda</para>
  <para style="q2">uchishandisa sipo yakawanda,</para>
  <para style="q2">gwapa remhosva yako rinoramba riri mberi kwangu,”</para>
  <para style="q4">ndizvo zvinotaura Ishe Jehovha.</para>
  <para style="q1">
    <verse number="23" style="v"/>“Unoreva sei, uchiti, ‘Handina kusvibiswa;</para>
  <para style="q2">handina kutevera Bhaari’?</para>
  <para style="q1">Tarisa zvawakaita mumupata;</para>
  <para style="q2">funga zvawakaita.</para>
  <para style="q1">Iwe uri ngamera yehadzi</para>
  <para style="q2">inomhanya apa nepapo,</para>
  <para style="q1">
    <verse number="24" style="v"/>uri mbizi yakarovedzwa mugwenga,</para>
  <para style="q2">inofembedza mhepo mukushuva kwayo;</para>
  <para style="q2">ndiani angaidzora pakupfumvura kwayo?</para>
  <para style="q1">Mukono upi noupi unoitevera haufaniri kuzvinetesa;</para>
  <para style="q2">panguva yokusangana uchaiwana.</para>
  <para style="q1">
    <verse number="25" style="v"/>Usamhanya kusvikira tsoka dzako</para>
  <para style="q2">dzisisina shangu nehuro yako yava nenyota.</para>
  <para style="q1">Asi iwe wakati, ‘Hazvibatsiri!</para>
  <para style="q2">Ndinoda vamwari vokumwe,</para>
  <para style="q2">uye ndinofanira kuvatevera.’</para>
  <para style="b"/>
  <para style="q1">
    <verse number="26" style="v"/>“Sokunyadziswa kwembavha yabatwa,</para>
  <para style="q2">saizvozvo imba yaIsraeri yanyadziswa,</para>
  <para style="q1">ivo namadzimambo avo uye namachinda avo,</para>
  <para style="q2">vaprista vavo navaprofita vavo.</para>
  <para style="q1">
    <verse number="27" style="v"/>Vanoti kudanda, ‘Ndiwe baba vangu,’</para>
  <para style="q2">uye kuibwe, ‘Ndiwe wakandibereka.’</para>
  <para style="q1">Vakandifuratira ini</para>
  <para style="q2">asi zviso zvavo hazvina,</para>
  <para style="q1">nyamba pavanenge vava munhamo, vanoti kwandiri,</para>
  <para style="q2">‘Uyai mutiponese!’</para>
  <para style="q1">
    <verse number="28" style="v"/>Ko, zvino vamwari vamakazviitira varipi?</para>
  <para style="q2">Ngavauye kana vachigona kukuponesai</para>
  <para style="q2">pamunenge mava munhamo!</para>
  <para style="q1">Nokuti muna vamwari vakawanda</para>
  <para style="q2">kupfuura maguta amunawo, imi Judha.</para>
  <para style="b"/>
  <para style="q1">
    <verse number="29" style="v"/>“Seiko muchindipa mhosva?</para>
  <para style="q2">Imi mose makandimukira,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="30" style="v"/>“Ndakaranga vana venyu pasina;</para>
  <para style="q2">havana kuteerera kurangwa.</para>
  <para style="q1">Munondo wenyu wakamedza vaprofita,</para>
  <para style="q2">kufanana neshumba inoparadza.</para>
  <para style="b"/>
  <para style="q1">
    <verse number="31" style="v"/>“Haiwa, imi vechizvarwa ichi, rangarirai Shoko raJehovha rinoti:</para>
  <para style="b"/>
  <para style="q1">“Ndanga ndiri renje kuna Israeri</para>
  <para style="q2">here kana nyika yerima guru?</para>
  <para style="q1">Ko, vanhu vangu vanotaurireiko vachiti,</para>
  <para style="q2">‘Takasununguka kuenda kwatada; hatichazouyizve kwamuri?’</para>
  <para style="q1">
    <verse number="32" style="v"/>Ko, murandakadzi angakanganwa zvishongo zvake here,</para>
  <para style="q2">nomwenga angakanganwa nguo dzake dzomuchato here?</para>
  <para style="q1">Asi vanhu vangu vakandikanganwa ini,</para>
  <para style="q2">mazuva asingaverengeki.</para>
  <para style="q1">
    <verse number="33" style="v"/>Mune ruzivo rwakadii pakutevera rudo!</para>
  <para style="q2">Kunyange vakadzi vakaipisisa vangadzidza kubva panzira dzenyu.</para>
  <para style="q1">
    <verse number="34" style="v"/>Panguo dzako vanhu vanowanapo</para>
  <para style="q2">ropa ravarombo vasina mhaka,</para>
  <para style="q2">kunyange usina kuvabata vachipaza.</para>
  <para style="q1">Asi kunyange zvakadaro</para>
  <para style="q2">
    <verse number="35" style="v"/>unoti, ‘Handina mhosva;</para>
  <para style="q2">uye haana kunditsamwira.’</para>
  <para style="q1">Asi ndichatema mutongo wangu</para>
  <para style="q2">pauri nokuti unoti, ‘Handina kutadza.’</para>
  <para style="q1">
    <verse number="36" style="v"/>Ko, unofambireiko pose pose zvakadai,</para>
  <para style="q2">uchishandura nzira dzako?</para>
  <para style="q1">Iwe uchagumburwa neIjipiti,</para>
  <para style="q2">sezvawakaitwa neAsiria.</para>
  <para style="q1">
    <verse number="37" style="v"/>Uchabvawo panzvimbo iyoyo</para>
  <para style="q2">wakaisa maoko ako pamusoro pako,</para>
  <para style="q1">nokuti Jehovha akaramba vose vaunovimba navo;</para>
  <para style="q2">iwe hauchazobatsirwi navo.</para>
  <para style="b"/>
  <chapter number="3" style="c"/>
  <para style="q1">
    <verse number="1" style="v"/>“Kana murume akaramba mukadzi wake,</para>
  <para style="q2">iye akamusiya hake akandowanikwa nomumwe murume,</para>
  <para style="q1">murume uyu angadzokerazve kwaari here?</para>
  <para style="q2">Ko, nyika haingasvibiswi here?</para>
  <para style="q1">Asi iwe wakararama sechifeve navadiwa vazhinji,</para>
  <para style="q2">zvino ungadzokera kwandiri here?”</para>
  <para style="q4">ndizvo zvinotaura Jehovha.</para>
  <para style="q1">
    <verse number="2" style="v"/>“Tarira kunzvimbo dzakakwirira dzisina miti uone.</para>
  <para style="q2">Iripo here nzvimbo yausina kumboitira ufeve?</para>
  <para style="q1">Mujinga menzira wakagaramo wakamirira zvikomba,</para>
  <para style="q2">wakagara kunge vanhu vouragu vari murenje.</para>
  <para style="q1">Wakasvibisa nyika noufeve hwako</para>
  <para style="q2">uye nezvakaipa zvako.</para>
  <para style="q1">
    <verse number="3" style="v"/>Naizvozvo wakanyimwa mvura inopfunha,</para>
  <para style="q2">uye nemvura yomuchirimo haina kunaya.</para>
  <para style="q1">
    <verse number="4" style="v"/>Ko, handiti uchangobva pakundidana here uchiti,</para>
  <para style="q2">‘Baba vangu, shamwari yangu kubva pauduku hwangu,</para>
  <para style="q1">
    <verse number="5" style="v"/>muchagara makatsamwa here?</para>
  <para style="q2">Kutsamwa kwenyu kucharamba kuripo nokusingaperi here?’</para>
  <para style="q1">Aya ndiwo matauriro ako,</para>
  <para style="q2">asi unoita zvakaipa zvose zvaunogona kuita.”</para>
  <para style="s1">Israeri woKusatendeka</para>
  <para style="p">
    <verse number="6" style="v"/>Panguva yokutonga kwaMambo Josia, Jehovha akati kwandiri, “Waona here zvaitwa naIsraeri wokusatendeka? Ari kuenda pamusoro pezvikomo zvose zvakakwirira nepasi pemiti yose yakapfumvutira achindoita ufevepo. <verse number="7" style="v"/>Ndakafunga kuti mushure mokuita kwake izvi zvose, achadzokera kwandiri asi iye haana, uye mununʼuna wake Judha wokusatendeka akazviona. <verse number="8" style="v"/>Ndakapa Israeri wokusatendeka tsamba yokurambana ndikamudzinga nokuda kwoufeve hwake. Kunyange zvakadaro ndakaona kuti Judha mununʼuna wake wokusatenda haatyi; naiyewo akabuda akandoita ufeve. <verse number="9" style="v"/>Nokuti ufeve hwaIsraeri hahuna zvahwakareva kwaari, akasvibisa nyika nokufeva namabwe namatanda. <verse number="10" style="v"/>Kunyange izvi zvakadaro, mununʼuna wake Judha wokusatendeka haana kudzokera kwandiri nomwoyo wake wose, asi kunyengera chete,” ndizvo zvinotaura Jehovha.</para>
  <para style="p">
    <verse number="11" style="v"/>Jehovha akati kwandiri, “Israeri wokusatenda akarurama kukunda Judha wokusatendeka. <verse number="12" style="v"/>Enda undoparidza shoko iri kurutivi rwokumusoro uchiti,</para>
  <para style="q1">“ ‘Dzokai imi Israeri vokusatenda,’ ndizvo zvinotaura Jehovha,</para>
  <para style="q2">‘Handichazorambi ndakafinyamisa chiso changu kwamuri,</para>
  <para style="q1">nokuti ndizere nengoni,’ ndizvo zvinotaura Jehovha,</para>
  <para style="q2">‘handingarambi ndakatsamwa nokusingaperi.</para>
  <para style="q1">
    <verse number="13" style="v"/>Imi zivai mhosva yenyu chete,</para>
  <para style="q2">kuti makamukira Jehovha Mwari wenyu,</para>
  <para style="q1">mukafadza vamwari</para>
  <para style="q2">vavatorwa muri pasi pomuti mumwe nomumwe wakapfumvutira,</para>
  <para style="q2">uye hamuna kunditeerera,’ ”</para>
  <para style="q4">ndizvo zvinotaura Jehovha.</para>
  <para style="p">
    <verse number="14" style="v"/>“Dzokai, imi vanhu vokusatenda,” ndizvo zvinotaura Jehovha, “nokuti ndini murume wenyu. Ndichakusarudzai, ndichatora mumwe chete kubva kune rimwe guta, uye vaviri kubva kuno rumwe rudzi, ndigokuuyisai kuZioni. <verse number="15" style="v"/>Ipapo ndichakupai vafudzi vanofadza mwoyo wangu, ivo vachakutungamirirai noruzivo nokunzwisisa. <verse number="16" style="v"/>Mumazuva iwayo, pamunenge mawanda zvikuru munyika,” ndizvo zvinotaura Jehovha, “vanhu havangazoti, ‘Areka yesungano yaJehovha.’ Hazvingazopindi mundangariro dzavo kana kurangarirwa; havazoishuvi, havangagadziri imwezve. <verse number="17" style="v"/>Panguva iyoyo vachatumidza Jerusarema kuti Chigaro choUshe chaJehovha, uye ndudzi dzose dzichaungana muJerusarema kuzokudza zita raJehovha. Havachazoteverizve kusindimara kwemwoyo yavo yakaipa. <verse number="18" style="v"/>Mumazuva iwayo imba yaJudha ichabatana neimba yaIsraeri, uye vose pamwe chete vachauya vachibva kunyika yokumusoro vachienda kunyika yandakapa madzibaba enyu kuti ive nhaka.</para>
  <para style="p">
    <verse number="19" style="v"/>“Ini pachangu ndakati,</para>
  <para style="q1">“ ‘Ndichafara sei pakukubatai savanakomana vangu</para>
  <para style="q2">uye ndichikupai nyika inoyevedza,</para>
  <para style="q2">iyo nhaka yakaisvonaka yorudzi rupi zvarwo.’</para>
  <para style="q1">Ndakafunga kuti muchanditi ‘Baba’</para>
  <para style="q2">mukasazotsauka pakunditevera.</para>
  <para style="q1">
    <verse number="20" style="v"/>Asi sezvinoita mukadzi asina kutendeka kumurume wake,</para>
  <para style="q2">saizvozvo makanga musina kutendeka kwandiri, imi imba yaIsraeri,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="21" style="v"/>Kuchema kunonzwika panzvimbo dzakakwirira dzisina miti,</para>
  <para style="q2">iko kuchema nokuteterera kwavanhu veIsraeri,</para>
  <para style="q1">nokuti vakaminamisa nzira dzavo</para>
  <para style="q2">uye vakakanganwa Jehovha Mwari wavo.</para>
  <para style="b"/>
  <para style="q1">
    <verse number="22" style="v"/>“Dzokai, imi vanhu vokusatenda;</para>
  <para style="q2">ndichakurapai pakudzokera kwenyu shure.”</para>
  <para style="b"/>
  <para style="q1">“Hongu, tichauya kwamuri,</para>
  <para style="q2">nokuti imi muri Jehovha Mwari wedu.</para>
  <para style="q1">
    <verse number="23" style="v"/>Zvirokwazvo mheremhere youfeve iri pazvikomo,</para>
  <para style="q2">napamakomo unyengeri;</para>
  <para style="q1">zvirokwazvo muna Jehovha Mwari wedu</para>
  <para style="q2">ndimo mune ruponeso rwaIsraeri.</para>
  <para style="q1">
    <verse number="24" style="v"/>Kubva pauduku hwedu nyadzi dzakadya</para>
  <para style="q2">zvibereko zvamabasa amadzibaba edu,</para>
  <para style="q1">makwai avo, nemombe dzavo,</para>
  <para style="q2">vanakomana navanasikana vavo.</para>
  <para style="q1">
    <verse number="25" style="v"/>Ngativatei pasi munyadzi dzedu,</para>
  <para style="q2">uye kunyara kwedu ngakutifukidze.</para>
  <para style="q1">Takatadzira Jehovha Mwari wedu,</para>
  <para style="q2">isu tose namadzibaba edu;</para>
  <para style="q1">kubva pauduku hwedu kusvikira nhasi</para>
  <para style="q2">hatina kuteerera Jehovha Mwari wedu.”</para>
  <para style="b"/>
  <chapter number="4" style="c"/>
  <para style="q1">
    <verse number="1" style="v"/>“Haiwa Israeri, kana muchida kudzoka,</para>
  <para style="q2">dzokai kwandiri,”</para>
  <para style="q4">ndizvo zvinotaura Jehovha.</para>
  <para style="q1">“Kana mukabvisa pamberi pangu zvifananidzo zvenyu</para>
  <para style="q2">zvinonyangadza uye mukasarasikazve,</para>
  <para style="q1">
    <verse number="2" style="v"/>kana mukapika muchokwadi,</para>
  <para style="q2">nokururama uye nenzira yakarurama muchiti:</para>
  <para style="q1">‘Zvirokwazvo naJehovha mupenyu,’</para>
  <para style="q2">ipapo ndudzi dzicharopafadzwa naye uye dzichazvirumbidza maari.”</para>
  <para style="p">
    <verse number="3" style="v"/>Izvi ndizvo zvinotaura Jehovha kuvanhu veJudha neJerusarema:</para>
  <para style="q1">“Zviundirei gombo</para>
  <para style="q2">murege kudyara pakati peminzwa.</para>
  <para style="q1">
    <verse number="4" style="v"/>Zvidzingisirei kuna Jehovha,</para>
  <para style="q2">dzingisai mwoyo yenyu,</para>
  <para style="q2">imi varume veJudha nemi vanhu veJerusarema,</para>
  <para style="q1">kuti kutsamwa kwangu kurege kukubudirai kukapisa somoto,</para>
  <para style="q2">nokuda kwezvakaipa zvamakaita,</para>
  <para style="q2">iko kupisa kusina angakudzima.</para>
  <para style="s1">Njodzi inobva nokumusoro</para>
  <para style="q1">
    <verse number="5" style="v"/>“Zivisai munyika yaJudha uye muparidze muJerusarema muchiti:</para>
  <para style="q2">‘Ridzai hwamanda munyika yose!’</para>
  <para style="q1">Danidzirai nesimba muchiti:</para>
  <para style="q2">‘Unganai pamwe chete!</para>
  <para style="q2">Ngatitizirei kumaguta akakomberedzwa!’</para>
  <para style="q1">
    <verse number="6" style="v"/>Simudzai mureza wokuenda kuZioni!</para>
  <para style="q2">Tizai muvande musinganonoki!</para>
  <para style="q1">Nokuti ndiri kuuyisa njodzi inobva kumusoro,</para>
  <para style="q2">iko kuparadza kwakaipisisa.”</para>
  <para style="b"/>
  <para style="q1">
    <verse number="7" style="v"/>Shumba yabuda mudenhere rayo;</para>
  <para style="q2">muparadzi wendudzi abuda.</para>
  <para style="q1">Asiya nzvimbo yake</para>
  <para style="q2">kuti aparadze nyika yenyu.</para>
  <para style="q1">Maguta enyu achava matongo</para>
  <para style="q2">pasina achagaramo.</para>
  <para style="q1">
    <verse number="8" style="v"/>Naizvozvo pfekai masaga,</para>
  <para style="q2">chemai muungudze,</para>
  <para style="q1">nokuti kutsamwa kwaJehovha</para>
  <para style="q2">kunotyisa hakuna kubva kwatiri.</para>
  <para style="b"/>
  <para style="q1">
    <verse number="9" style="v"/>“Pazuva iro,” ndizvo zvinotaura Jehovha,</para>
  <para style="q2">“mambo namachinda vachaora mwoyo,</para>
  <para style="q1">vaprista vachatyiswa,</para>
  <para style="q2">uye vaprofita vachavhundutswa.”</para>
  <para style="p">
    <verse number="10" style="v"/>Ipapo ndakati, “Haiwa, Ishe Jehovha, makanyengera kwazvo vanhu ava neJerusarema muchiti, ‘Muchava norugare,’ nyamba munondo uri pahuro dzedu.”</para>
  <para style="p">
    <verse number="11" style="v"/>Panguva iyoyo vanhu ava neJerusarema vachaudzwa kuti, “Mhepo inopisa inobva kunzvimbo dzakakwirira dzisina miti mugwenga inovhuvhuta yakananga vanhu vangu, asi isingapepeti kana kunatsa; <verse number="12" style="v"/>mhepo ine simba kwazvo kudarika iyoyo ichabva kwandiri. Zvino ndiwo wava mutongo wangu pamusoro pavo.”</para>
  <para style="q1">
    <verse number="13" style="v"/>Tarirai! Ari kuuya samakore,</para>
  <para style="q2">ngoro dzake dzinouya sechamupupuri,</para>
  <para style="q1">mabhiza ake anomhanya kupfuura makondo,</para>
  <para style="q2">Tine nhamo! Taparara!</para>
  <para style="q1">
    <verse number="14" style="v"/>Haiwa Jerusarema, shamba zvakaipa zviri mumwoyo mako ugoponeswa.</para>
  <para style="q2">Ucharamba uchingoviga pfungwa dzako dzakaipa kusvikira riini?</para>
  <para style="q1">
    <verse number="15" style="v"/>Inzwi rinodanidzira richibva kuDhani,</para>
  <para style="q2">richizivisa nezvenjodzi inobva kuzvikomo zveEfuremu.</para>
  <para style="q1">
    <verse number="16" style="v"/>“Zivisai izvi kumarudzi,</para>
  <para style="q2">zviparidzei kuJerusarema muchiti:</para>
  <para style="q1">‘Hondo ichakukombai iri kuuya ichibva kunyika iri kure,</para>
  <para style="q2">ichidanidzira zvehondo yokurwisa maguta eJudha.</para>
  <para style="q1">
    <verse number="17" style="v"/>Vanorikomba savanhu vakarinda munda,</para>
  <para style="q2">nokuti rakandimukira,’ ”</para>
  <para style="q4">ndizvo zvinotaura Jehovha.</para>
  <para style="q1">
    <verse number="18" style="v"/>“Tsika dzako namabasa ako ndizvo zvauyisa</para>
  <para style="q2">izvi pamusoro pako.</para>
  <para style="q1">Ichi ndicho chirango chako.</para>
  <para style="q2">Haiwa, zvinovava sei!</para>
  <para style="q2">Haiwa, zvinobaya sei mwoyo!”</para>
  <para style="b"/>
  <para style="q1">
    <verse number="19" style="v"/>Maiwe, kurwadziwa kwangu,</para>
  <para style="q2">kurwadziwa kwangu!</para>
  <para style="q1">Ndiri kubidirika nokurwadziwa.</para>
  <para style="q2">Haiwa, kurwadza kwomwoyo wangu!</para>
  <para style="q2">Hana yangu inorova mukati mangu, handinganyarari.</para>
  <para style="q1">Nokuti ndanzwa kurira kwehwamanda;</para>
  <para style="q2">ndanzwa mheremhere yehondo.</para>
  <para style="q1">
    <verse number="20" style="v"/>Njodzi inotevera njodzi;</para>
  <para style="q2">nyika yose yava dongo.</para>
  <para style="q1">Munguva shoma shoma, matende angu aparadzwa,</para>
  <para style="q2">musha wangu nenguva diki diki.</para>
  <para style="q1">
    <verse number="21" style="v"/>Ndicharamba ndichiona mureza wehondo kusvikira riniko,</para>
  <para style="q2">uye ndichanzwa kurira kwehwamanda kusvikira riniko?</para>
  <para style="b"/>
  <para style="q1">
    <verse number="22" style="v"/>“Vanhu vangu mapenzi;</para>
  <para style="q2">havandizivi ini.</para>
  <para style="q1">Vana vasina pfungwa;</para>
  <para style="q2">havanzwisisi.</para>
  <para style="q1">Vakangwarira kuita zvakaipa;</para>
  <para style="q2">havazivi kuita zvakanaka.”</para>
  <para style="b"/>
  <para style="q1">
    <verse number="23" style="v"/>Ndakatarira nyika,</para>
  <para style="q2">yakanga isina kugadzirwa, isina chinhu;</para>
  <para style="q1">uye nokumatenga,</para>
  <para style="q2">chiedza chawo chakanga chisisipo.</para>
  <para style="q1">
    <verse number="24" style="v"/>Ndakatarira pamakomo,</para>
  <para style="q2">tarirai, aidengenyeka;</para>
  <para style="q2">zvikomo zvose zvaizeya.</para>
  <para style="q1">
    <verse number="25" style="v"/>Ndakatarira, ipapo pakanga pasina vanhu;</para>
  <para style="q2">shiri dzose dzedenga dzakanga dzabhururuka dzikaenda kure.</para>
  <para style="q1">
    <verse number="26" style="v"/>Ndakatarira, ndokuona nyika yaibereka zvibereko yava gwenga;</para>
  <para style="q2">maguta ayo ose ava matongo pamberi paJehovha,</para>
  <para style="q2">pamberi pehasha dzake dzinotyisa.</para>
  <para style="p">
    <verse number="27" style="v"/>Zvanzi naJehovha:</para>
  <para style="q1">“Nyika yose ichaparadzwa,</para>
  <para style="q2">kunyange hangu ndisingazoiparadzi zvachose.</para>
  <para style="q1">
    <verse number="28" style="v"/>Naizvozvo nyika ichachema</para>
  <para style="q2">uye matenga kumusoro achava rima</para>
  <para style="q1">nokuti ndini ndazvitaura uye handingaregi kuzviita,</para>
  <para style="q2">ndini ndazvisarudza uye handingadzokeri shure.”</para>
  <para style="b"/>
  <para style="q1">
    <verse number="29" style="v"/>Paanonzwa kutinhira kwavatasvi vamabhiza nokwavawemburi vouta,</para>
  <para style="q2">maguta ose anotiza.</para>
  <para style="q1">Vamwe vanopinda mumatenhere;</para>
  <para style="q2">vamwe vanokwira pakati pamatombo.</para>
  <para style="q1">Maguta ose asara asina munhu;</para>
  <para style="q2">hapana anogaramo.</para>
  <para style="b"/>
  <para style="q1">
    <verse number="30" style="v"/>Uchaiteiko, iwe wokuparadzwa?</para>
  <para style="q2">Wapfekereiko nguo tsvuku,</para>
  <para style="q2">uye unoshongereiko zvishongo zvegoridhe?</para>
  <para style="q1">Wazorereiko meso ako pendi?</para>
  <para style="q2">Unongozvishongedzera pasina.</para>
  <para style="q1">Zvikomba zvako zvinokushora;</para>
  <para style="q2">zvinotsvaka kukuuraya.</para>
  <para style="b"/>
  <para style="q1">
    <verse number="31" style="v"/>Ndiri kunzwa kuchema sekwomukadzi anorwadziwa pakusununguka,</para>
  <para style="q2">kugomera sekwomukadzi opona dangwe rake,</para>
  <para style="q1">kuchema kwoMwanasikana weZioni ari kufemedzeka,</para>
  <para style="q2">achitambanudza maoko ake achiti,</para>
  <para style="q1">“Maiwe! Ndoziya;</para>
  <para style="q2">upenyu hwangu hwaiswa kuvaurayi.”</para>
  <chapter number="5" style="c"/>
  <para style="s1">Hakuna akarurama</para>
  <para style="q1">
    <verse number="1" style="v"/>“Kwirai nokudzika nemigwagwa yeJerusarema,</para>
  <para style="q2">tarirai pose pose mugofunga,</para>
  <para style="q2">tsvakai muzvivara zvaro muone</para>
  <para style="q1">kana mukawana kana munhu mumwe</para>
  <para style="q2">anoita zvakanaka uye anotsvaka zvokwadi,</para>
  <para style="q2">ipapo ndicharegerera guta iri.</para>
  <para style="q1">
    <verse number="2" style="v"/>Kunyange vachiti havo, ‘NaJehovha mupenyu,’</para>
  <para style="q2">vanenge vachingopika nhema.”</para>
  <para style="q1">
    <verse number="3" style="v"/>Haiwa Jehovha, meso enyu haatsvaki chokwadi here?</para>
  <para style="q2">Makavarova, asi havana kunzwa kurwadziwa;</para>
  <para style="q2">Makavapwanya, asi vakaramba kurayirwa.</para>
  <para style="q1">Vakaomesa zviso zvavo kupfuura dombo</para>
  <para style="q2">uye vakaramba kutendeuka.</para>
  <para style="q1">
    <verse number="4" style="v"/>Ndakafunga ndikati, “Ava varombo bedzi;</para>
  <para style="q2">mapenzi,</para>
  <para style="q1">nokuti havazivi nzira yaJehovha,</para>
  <para style="q2">nezvinodikanwa naMwari wavo.</para>
  <para style="q1">
    <verse number="5" style="v"/>Naizvozvo ndichaenda kuvatungamiri</para>
  <para style="q2">ndigotaura navo;</para>
  <para style="q1">zvirokwazvo vanoziva nzira yaJehovha,</para>
  <para style="q2">zvinodiwa naMwari wavo.”</para>
  <para style="q1">Asi nomwoyo mumwe, naivowo vakanga vavhuna joko,</para>
  <para style="q2">vakadambura makashu.</para>
  <para style="q1">
    <verse number="6" style="v"/>Saka shumba inobva musango ichavauraya,</para>
  <para style="q2">bere rinobva mugwenga richavabvambura,</para>
  <para style="q1">ingwe ichavavandira pedyo</para>
  <para style="q2">namaguta avo kuti ibvamburanye vose vanobudamo,</para>
  <para style="q1">nokuti kundimukira kwavo kukuru</para>
  <para style="q2">uye kudzokera shure kwavo kwawanda.</para>
  <para style="b"/>
  <para style="q1">
    <verse number="7" style="v"/>“Ndingakukanganwirai seiko?</para>
  <para style="q2">Vana venyu vakandisiya,</para>
  <para style="q2">uye vakapika navamwari vasati vari vamwari.</para>
  <para style="q1">Ndakavapa zvose zvavaishayiwa,</para>
  <para style="q2">asi ivo vakaita ufeve</para>
  <para style="q2">vakandoungana kudzimba dzezvifeve.</para>
  <para style="q1">
    <verse number="8" style="v"/>Ivo mabhiza anodya achiguta azere ruchiva,</para>
  <para style="q2">mumwe nomumwe achidokwairira mukadzi womumwe.</para>
  <para style="q1">
    <verse number="9" style="v"/>Ko, handingavarangi nokuda kwaizvozvi here?”</para>
  <para style="q2">ndizvo zvinotaura Jehovha.</para>
  <para style="q1">“Ko, handingazvitsiviri</para>
  <para style="q2">here parudzi rwakadai?</para>
  <para style="b"/>
  <para style="q1">
    <verse number="10" style="v"/>“Endai nomuminda yavo yamazambiringa muiparadze,</para>
  <para style="q2">asi musaiparadza zvachose.</para>
  <para style="q1">Bvisai matavi awo,</para>
  <para style="q2">nokuti vanhu ava havasi vaJehovha.</para>
  <para style="q1">
    <verse number="11" style="v"/>Imba yaIsraeri neimba yaJudha</para>
  <para style="q2">vanga vasina kutendeka kwandiri zvachose,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="12" style="v"/>Vakarevera Jehovha nhema,</para>
  <para style="q2">vachiti, “Haana chaachaita!</para>
  <para style="q1">Hakuna chakaipa chichaitika kwatiri;</para>
  <para style="q2">hatichazombooni hondo kana nzara.</para>
  <para style="q1">
    <verse number="13" style="v"/>Vaprofita vangova mhepo,</para>
  <para style="q2">uye shoko harimo mavari.</para>
  <para style="q2">Saka zvavanotaura ngazviitwe kwavari.”</para>
  <para style="p">
    <verse number="14" style="v"/>Naizvozvo zvanzi naJehovha Mwari Wamasimba Ose:</para>
  <para style="q1">“Nokuti vanhu vakataura mashoko aya,</para>
  <para style="q2">ndichaita kuti mashoko angu</para>
  <para style="q1">ave moto mumuromo mako,</para>
  <para style="q2">uye vanhu ava kuti vave huni dzinopiswa nawo.</para>
  <para style="q1">
    <verse number="15" style="v"/>Haiwa imi imba yaIsraeri,” ndizvo zvinotaura Jehovha,</para>
  <para style="q2">“ndiri kuuyisa rudzi runobva kure kuzokurwisai,</para>
  <para style="q1">rudzi rwakare kare uye rudzi rwakashinga,</para>
  <para style="q2">vanhu vane rurimi rwamusinganzwi,</para>
  <para style="q2">vano mutauro wamusinganzwisisi.</para>
  <para style="q1">
    <verse number="16" style="v"/>Magoba avo akafanana neguva rakashama;</para>
  <para style="q2">vose zvavo varwi vane simba.</para>
  <para style="q1">
    <verse number="17" style="v"/>Vachadya zvamakakohwa nezvokudya zvenyu,</para>
  <para style="q2">vachauraya vanakomana navanasikana venyu;</para>
  <para style="q1">vachadya makwai enyu nemombe dzenyu,</para>
  <para style="q2">vachadya mazambiringa namaonde enyu.</para>
  <para style="q1">Vachaparadza nomunondo,</para>
  <para style="q2">maguta enyu akakomberedzwa iwo amunovimba nawo.</para>
  <para style="p">
    <verse number="18" style="v"/>“Kunyange mumazuva iwayo,” ndizvo zvinotaura Jehovha, “handingakuparadzei zvachose. <verse number="19" style="v"/>Zvino kana vanhu vakabvunza kuti, ‘Ko, Jehovha Mwari wedu aitirei izvi kwatiri?’ imi muchavaudza kuti, ‘Sezvo makandisiya mukandoshumira vamwari vavatorwa munyika yenyu chaiyo, saizvozvowo zvino muchashandira vatorwa munyika isiri yenyu.’</para>
  <para style="q1">
    <verse number="20" style="v"/>“Zivisai izvi kuimba yaJakobho</para>
  <para style="q2">mugozviparidza maJudha muchiti:</para>
  <para style="q1">
    <verse number="21" style="v"/>Inzwai izvi imi mapenzi navanhu vasina pfungwa,</para>
  <para style="q2">vane meso, asi vasingaoni,</para>
  <para style="q2">vane nzeve, asi vasinganzwi:</para>
  <para style="q1">
    <verse number="22" style="v"/>Ko, hamufaniri kunditya here?” ndizvo zvinotaura Jehovha.</para>
  <para style="q2">“Ko, hamufaniri kudedera pamberi pangu here?</para>
  <para style="q1">Ndakaita jecha kuti rive muganhu wegungwa,</para>
  <para style="q2">muganhu warisingadariki nokusingaperi.</para>
  <para style="q1">Mafungu angafashama, asi haangakundi;</para>
  <para style="q2">angavirima asi haangaudariki.</para>
  <para style="q1">
    <verse number="23" style="v"/>Asi vanhu ava vane mwoyo yakasindimara uye inondimukira;</para>
  <para style="q2">vakatsauka vakaenda kure.</para>
  <para style="q1">
    <verse number="24" style="v"/>Havati mumwoyo yavo,</para>
  <para style="q2">‘Ngatityei Jehovha Mwari wedu,</para>
  <para style="q1">anotipa mvura yaMatsutso neyoMunakamwe nenguva yayo,</para>
  <para style="q2">anotitsidzira mavhiki akatarwa okukohwa.’</para>
  <para style="q1">
    <verse number="25" style="v"/>Zvakaipa zvenyu zvakadzingira izvi kure;</para>
  <para style="q2">zvivi zvenyu zvakadzivisa kuti zvinhu zvakanaka zviuye kwamuri.</para>
  <para style="b"/>
  <para style="q1">
    <verse number="26" style="v"/>“Pakati pavanhu vangu pane vanhu vakaipa</para>
  <para style="q2">vanovandira kufanana savanhu vanoteya shiri nougombe</para>
  <para style="q2">uye savaya vanoisa misungo yokubata vanhu.</para>
  <para style="q1">
    <verse number="27" style="v"/>Sedendere rizere neshiri,</para>
  <para style="q2">dzimba dzavo dzizere nokunyengera;</para>
  <para style="q1">vapfuma uye vava nesimba,</para>
  <para style="q2">
    <verse number="28" style="v"/>uye vafuta uye vobwinya.</para>
  <para style="q2">Zvakaipa zvavo hazvina magumo,</para>
  <para style="q2">havatambi mhaka dzenherera kuti vakunde,</para>
  <para style="q2">havadziviriri kodzero dzavarombo.</para>
  <para style="q1">
    <verse number="29" style="v"/>Ko, handifaniri kuvaranga pane izvi here?”</para>
  <para style="q2">ndizvo zvinotaura Jehovha.</para>
  <para style="q1">“Ko, handingazvitsiviri here</para>
  <para style="q2">parudzi rwakadai?</para>
  <para style="b"/>
  <para style="q1">
    <verse number="30" style="v"/>“Chinhu chinosemesa uye chinovhundutsa</para>
  <para style="q2">chaitika panyika.</para>
  <para style="q1">
    <verse number="31" style="v"/>Vaprofita vanoprofita nhema,</para>
  <para style="q2">vaprista vanotonga nesimba ravo</para>
  <para style="q1">uye vanhu vangu vanofarira izvozvo.</para>
  <para style="q2">Asi muchaiteiko pakupedzisira?</para>
  <chapter number="6" style="c"/>
  <para style="s1">Kukombwa kweJerusarema</para>
  <para style="q1">
    <verse number="1" style="v"/>“Tizai kuti murarame, imi vana veBhenjamini!</para>
  <para style="q2">Tizai mubve muJerusarema!</para>
  <para style="q1">Ridzai hwamanda muTekoa!</para>
  <para style="q2">Simudzai chiratidzo pamusoro peBheti Hakeremu!</para>
  <para style="q1">Nokuti njodzi yava pedyo ichibva kumusoro,</para>
  <para style="q2">iko kuparadza kwakaipisisa.</para>
  <para style="q1">
    <verse number="2" style="v"/>Ndichaparadza mwanasikana weZioni,</para>
  <para style="q2">akanakisa uye anoyevedza.</para>
  <para style="q1">
    <verse number="3" style="v"/>Vafudzi namapoka amakwai avo vachauya kuzomurwisa;</para>
  <para style="q2">vachadzika matende avo vakamukomba,</para>
  <para style="q2">mumwe nomumwe achifudza chikamu chake.”</para>
  <para style="q1">
    <verse number="4" style="v"/>Gadzirirai kurwa naye!</para>
  <para style="q2">Simukai, ngatimurwisei masikati!</para>
  <para style="q1">“Asi, yowe-e, zuva rovira,</para>
  <para style="q2">uye mimvuri yamadekwana yoreba.</para>
  <para style="q1">
    <verse number="5" style="v"/>Naizvozvo simukai, ngatimurwisei usiku,</para>
  <para style="q2">uye tiparadze nhare dzake!”</para>
  <para style="b"/>
  <para style="q1">
    <verse number="6" style="v"/>Zvanzi naJehovha Wamasimba Ose:</para>
  <para style="q1">“Temerai miti pasi,</para>
  <para style="q2">mugovakira Jerusarema mirwi yokurikomba.</para>
  <para style="q1">Guta iri rinofanira kurangwa;</para>
  <para style="q2">rizere nokumanikidza.</para>
  <para style="q1">
    <verse number="7" style="v"/>Setsime rinoeredza mvura yaro,</para>
  <para style="q2">saizvozvo Jerusarema rinodurura zvakaipa zvaro.</para>
  <para style="q1">Kuita nechisimba nokuparadza zvinonzwikwa mariri,</para>
  <para style="q2">kurwara kwaro namavanga zvinoramba zviri pamberi pangu.</para>
  <para style="q1">
    <verse number="8" style="v"/>Inzwa yambiro, iwe Jerusarema,</para>
  <para style="q2">kuti ndisakufuratira</para>
  <para style="q1">ndikaita nyika yako dongo,</para>
  <para style="q2">kuti isava nomunhu angagara mairi.”</para>
  <para style="p">
    <verse number="9" style="v"/>Zvanzi naJehovha Wamasimba Ose:</para>
  <para style="q1">“Ngavatanhe zvakasara zvaIsraeri</para>
  <para style="q2">vatanhe zvachose samazambiringa;</para>
  <para style="q1">utambanudzirezve ruoko rwako kumatavi,</para>
  <para style="q2">sezvinoita munhu anounganidza mazambiringa.”</para>
  <para style="b"/>
  <para style="q1">
    <verse number="10" style="v"/>Ndingataura naaniko wandingayambira?</para>
  <para style="q2">Ndianiko achandinzwa?</para>
  <para style="q1">Nzeve dzavo dzakadzivirwa</para>
  <para style="q2">kuti varege kunzwa.</para>
  <para style="q1">Shoko raJehovha chigumbuso kwavari;</para>
  <para style="q2">havawani mufaro mariri.</para>
  <para style="q1">
    <verse number="11" style="v"/>Asi ini ndizere nehasha dzaJehovha,</para>
  <para style="q2">uye handichagoni kuzvidzora.</para>
  <para style="b"/>
  <para style="q1">“Dzidururire pamusoro pavana vari munzira dzomuguta,</para>
  <para style="q2">napamusoro pamajaya akaungana pamwe chete;</para>
  <para style="q1">zvose murume nomukadzi vachabatwa imomo,</para>
  <para style="q2">navatana, vaya vabva zera.</para>
  <para style="q1">
    <verse number="12" style="v"/>Dzimba dzavo dzichapiwa vamwe,</para>
  <para style="q2">minda yavo pamwe chete navakadzi vavo,</para>
  <para style="q2">pandichatambanudza ruoko rwangu pamusoro pavagere panyika,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="13" style="v"/>“Kubva kumudiki kusvikira kuvakuru,</para>
  <para style="q2">vose vanokarira pfuma;</para>
  <para style="q1">vaprofita navaprista zvimwe chetezvo,</para>
  <para style="q2">vose vanoita zvokunyengera.</para>
  <para style="q1">
    <verse number="14" style="v"/>Vanosunga ronda ravanhu vangu</para>
  <para style="q2">sokunge vasina kukuvara zvikuru.</para>
  <para style="q1">Vanoti, ‘Rugare, rugare,’</para>
  <para style="q2">ipo pasina rugare.</para>
  <para style="q1">
    <verse number="15" style="v"/>Ko, vanonyadziswa nokusemesa kwamafambiro avo here?</para>
  <para style="q2">Kwete, havana nyadzi zvachose;</para>
  <para style="q2">havambozivi kuratidza nyadzi.</para>
  <para style="q1">Naizvozvo vachawira pakati pavakawa;</para>
  <para style="q2">vachadzikiswa pandichavaranga,”</para>
  <para style="q4">ndizvo zvinotaura Jehovha.</para>
  <para style="p">
    <verse number="16" style="v"/>Zvanzi naJehovha:</para>
  <para style="q1">“Mirai pamharadzano dzenzira muone;</para>
  <para style="q2">mubvunze nzira dzekare,</para>
  <para style="q1">mubvunze kune nzira yakanaka, mugofamba mairi,</para>
  <para style="q2">ipapo muchawana zororo remweya yenyu.</para>
  <para style="q2">Asi imi makati, ‘Hatizofambi mairi.’</para>
  <para style="q1">
    <verse number="17" style="v"/>Ndakagadza nharirire pamusoro penyu ndikati,</para>
  <para style="q2">‘Teererai inzwi rehwamanda!’</para>
  <para style="q2">Asi imi makati, ‘Hatizoteereri.’</para>
  <para style="q1">
    <verse number="18" style="v"/>Naizvozvo inzwai, imi ndudzi,</para>
  <para style="q2">nemi zvapupu,</para>
  <para style="q2">cherechedzai zvichaitika kwavari.</para>
  <para style="q1">
    <verse number="19" style="v"/>Inzwa, iwe nyika:</para>
  <para style="q1">Ndiri kuuyisa njodzi pamusoro pavanhu ava,</para>
  <para style="q2">icho chibereko chendangariro dzavo,</para>
  <para style="q1">nokuti havana kuteerera mashoko angu,</para>
  <para style="q2">uye vakaramba murayiro wangu.</para>
  <para style="q1">
    <verse number="20" style="v"/>Ndine hanya yeiko nezvinonhuhwira zvinobva kuShebha,</para>
  <para style="q2">kana karamisi inotapira inobva kunyika iri kure?</para>
  <para style="q1">Zvipiriso zvenyu zvinopiswa handizvidi;</para>
  <para style="q2">zvibayiro zvenyu hazvindifadzi.”</para>
  <para style="p">
    <verse number="21" style="v"/>Naizvozvo zvanzi naJehovha:</para>
  <para style="q1">“Ndichaisa zvipinganidzo pamberi pavanhu ava.</para>
  <para style="q2">Madzibaba navanakomana vachagumburwa nazvo pamwe chete,</para>
  <para style="q2">vavakidzani neshamwari vachaparara.”</para>
  <para style="p">
    <verse number="22" style="v"/>Zvanzi naJehovha:</para>
  <para style="q1">“Tarirai, hondo iri kuuya</para>
  <para style="q2">kubva kunyika yokumusoro;</para>
  <para style="q1">rudzi rukuru rwuri kumutswa</para>
  <para style="q2">kubva kumigumo yenyika.</para>
  <para style="q1">
    <verse number="23" style="v"/>Vakapakata uta nepfumo;</para>
  <para style="q2">vane utsinye uye havana ngoni.</para>
  <para style="q1">Vanonzwikwa sokutinhira kwegungwa</para>
  <para style="q2">vakatasva mabhiza avo;</para>
  <para style="q2">vari kuuya savanhu vazvigadzirira kurwa hondo</para>
  <para style="q2">kuti vakurwise, iwe Mwanasikana weZioni.”</para>
  <para style="b"/>
  <para style="q1">
    <verse number="24" style="v"/>Takanzwa guhu ravo,</para>
  <para style="q2">uye maoko edu oshayiwa simba.</para>
  <para style="q1">Tabatwa nokurwadziwa,</para>
  <para style="q2">kurwadziwa kwakaita sekwomukadzi ari kusununguka.</para>
  <para style="q1">
    <verse number="25" style="v"/>Regai kuenda kumunda,</para>
  <para style="q2">kana kufamba mumigwagwa,</para>
  <para style="q1">nokuti muvengi ane munondo,</para>
  <para style="q2">uye kumativi ose kune zvinotyisa.</para>
  <para style="q1">
    <verse number="26" style="v"/>Haiwa, vanhu vangu, pfekai masaga</para>
  <para style="q2">mugoumburuka mumadota;</para>
  <para style="q1">chemai nokuchema kukuru kwazvo</para>
  <para style="q2">kunge munochemera mwanakomana mumwe chete,</para>
  <para style="q1">nokuti muparadzi</para>
  <para style="q2">achatiwira pakarepo.</para>
  <para style="b"/>
  <para style="q1">
    <verse number="27" style="v"/>“Ndakakuita muedzi wamatare</para>
  <para style="q2">navanhu vangu mhangura,</para>
  <para style="q1">kuti ucherechedze</para>
  <para style="q2">uye uedze nzira dzavo.</para>
  <para style="q1">
    <verse number="28" style="v"/>Vose vamukiri vakaoma mwoyo,</para>
  <para style="q2">vanongofamba-famba vachiita makuhwa.</para>
  <para style="q1">Ivo indarira nesimbi;</para>
  <para style="q2">vose vanoita zvakaora.</para>
  <para style="q1">
    <verse number="29" style="v"/>Mvuto inovhutira zvinotyisa</para>
  <para style="q2">kuti ipise mutobvu nomoto,</para>
  <para style="q1">asi kunatswa kunongova pasina;</para>
  <para style="q2">nokuti vakaipa havasi kubviswa.</para>
  <para style="q1">
    <verse number="30" style="v"/>Vanonzi sirivha yakarambwa,</para>
  <para style="q2">nokuti Jehovha akavaramba.”</para>
  <chapter number="7" style="c"/>
  <para style="s1">Zvitendero zvenhema hazvina maturo</para>
  <para style="p">
    <verse number="1" style="v"/>Iri ndiro shoko rakauya kuna Jeremia richibva kuna Jehovha: <verse number="2" style="v"/>“Mira pasuo reimba yaJehovha, uparidzepo shoko iri rokuti:</para>
  <para style="p">“ ‘Inzwai shoko raJehovha imi mose vanhu veJudha vanopinda napamasuo aya kuzonamata Jehovha. <verse number="3" style="v"/>Zvanzi naJehovha Wamasimba Ose, Mwari waIsraeri: Shandurai nzira dzenyu namaitiro enyu, ndigokugarisai munzvimbo ino. <verse number="4" style="v"/>Musavimba namashoko anonyengedza muchiti, “Iyi ndiyo temberi yaJehovha, temberi yaJehovha, temberi yaJehovha!” <verse number="5" style="v"/>Kana mukashandura chaizvoizvo nzira dzenyu namaitiro enyu mukaitirana zvakarurama, <verse number="6" style="v"/>kana mukasamanikidza vatorwa, nenherera kana chirikadzi uye mukasateura ropa risina mhosva panzvimbo ino, uye kana mukasatevera vamwe vamwari muchizvipinza munjodzi, <verse number="7" style="v"/>ipapo ndichakugarisai munzvimbo ino, munyika yandakapa madzitateguru enyu nokusingaperi-peri. <verse number="8" style="v"/>Asi tarirai, munovimba namashoko okunyengera asina maturo.</para>
  <para style="p">
    <verse number="9" style="v"/>“ ‘Mungaba mugouraya, mugoita upombwe mugopika nhema, muchipisira zvinonhuhwira kuna Bhaari, mugotevera vamwe vamwari vamusina kumboziva, <verse number="10" style="v"/>ndokuzouya zvino momira pamberi pangu muimba ino, iyo ine Zita rangu, muchiti, “Takasunungurwa,” makasunungurwa kuti muite izvi zvose zvinonyangadza here? <verse number="11" style="v"/>Ko, imba ino, inodanwa neZita rangu, yava bako ramakororo here? Asika, ndanga ndichizviona, ndizvo zvinotaura Jehovha.</para>
  <para style="p">
    <verse number="12" style="v"/>“ ‘Chiendai zvino kunzvimbo iri muShiro pandakagarisa Zita rangu pakutanga mugoona zvandakuitirai nokuda kwezvakaipa zvavanhu vangu Israeri. <verse number="13" style="v"/>Pamakanga muchiita zvinhu zvose izvi, ndizvo zvinotaura Jehovha, ndakataura nemi ndataurazve asi hamuna kuteerera; ndakakudanai asi hamuna kupindura. <verse number="14" style="v"/>Naizvozvo, zvandakaitira Shiro ndizvo zvandichaita iye zvino kuimba inodanwa neZita rangu, iyo temberi yamunovimba nayo, nzvimbo yandakakupai imi namadzibaba enyu. <verse number="15" style="v"/>Ndichakubvisai pamberi pangu sezvandakaita kuhama dzenyu dzose, ivo vanhu vaEfuremu.’</para>
  <para style="p">
    <verse number="16" style="v"/>“Naizvozvo iwe chirega kunyengeterera vanhu ava kana kupa chikumbiro chipi zvacho kana kuvareverera; usavakumbirira kwandiri, nokuti handingakunzwi. <verse number="17" style="v"/>Hauoni here zvavari kuita mumaguta eJudha nomumigwagwa yeJerusarema? <verse number="18" style="v"/>Vana vanounganidza huni, madzibaba ndokubatidza moto, uye madzimai anokanya furawu ndokuitira Mambokadzi woKudenga makeke echingwa. Vanodurura zvipiriso zvokunwa kuna vamwe vamwari kuti vanditsamwise. <verse number="19" style="v"/>Asi ndini here wavanotsamwisa? ndizvo zvinotaura Jehovha. Ko, hakuzi kuzvikuvadza pachavo here kuti vanyadziswe?</para>
  <para style="p">
    <verse number="20" style="v"/>“ ‘Naizvozvo Ishe Jehovha anoti: Kutsamwa kwangu nehasha dzangu zvichadururirwa pamusoro penzvimbo iyi, pamusoro pavanhu nezvipfuwo, napamusoro pemiti yesango napamusoro pezvibereko zvevhu, uye zvichatsva zvikasadzimwa.</para>
  <para style="p">
    <verse number="21" style="v"/>“ ‘Zvanzi naJehovha Wamasimba Ose, Mwari weIsraeri: Endererai mberi, wedzerai zvipiriso zvenyu zvinopiswa pamusoro pezvimwe zvibayiro mugodya nyama yacho pachenyu! <verse number="22" style="v"/>Nokuti pandakabudisa madzitateguru enyu kubva muIjipiti ndikataura navo, handina kungovapa mirayiro pamusoro pezvipiriso zvinopiswa nezvibayiro, <verse number="23" style="v"/>asi ndakavapa murayiro uyu wokuti nditeererei, uye ndichava Mwari wenyu nemi muchava vanhu vangu. Mufambe munzira dzose dzandakakurayirai, kuti zvigova zvakanaka kwamuri. <verse number="24" style="v"/>Asi havana kuteerera kana kurereka nzeve dzavo; asi vakatevera kutsauka kwoukukutu hwemwoyo yavo yakaipa. Vakadzokera shure vakasaenda mberi. <verse number="25" style="v"/>Kubvira panguva yakabuda madzitateguru enyu muIjipiti kusvikira zvino, zuva nezuva, ndakatuma varanda vangu vaprofita ndavatumazve. <verse number="26" style="v"/>Asi havana kunditeerera kana kuita hanya. Vaiva nemitsipa mikukutu uye vakaita zvakaipa kupfuura madzitateguru avo.’</para>
  <para style="p">
    <verse number="27" style="v"/>“Pauchavataurira zvose izvi, havasi kuzokuteerera; pauchavadana, havasi kuzokupindura. <verse number="28" style="v"/>Naizvozvo iwe uti kwavari, ‘Urwu ndirwo rudzi rusina kuteerera Jehovha Mwari warwo kana kubvuma kurayirwa. Chokwadi chakaparara, hachisisipo pamiromo yavo. <verse number="29" style="v"/>Veurai bvudzi renyu mugorirasira kure; chemai muri pazvikomo zvisina miti, nokuti Jehovha akaramba uye akasiya chizvarwa ichi chaakatsamwira.</para>
  <para style="s1">Mupata woKuurayiwa kwaVanhu</para>
  <para style="p">
    <verse number="30" style="v"/>“ ‘Vanhu veJudha vakaita zvakaipa pamberi pangu, ndizvo zvinotaura Jehovha. Vakamisa zvifananidzo zvavo zvinonyangadza mumba yakapiwa Zita rangu vakaisvibisa. <verse number="31" style="v"/>Vakavaka nzvimbo dzakakwirira dzeTofeti muMupata waBheni Hinomi kuti vapise vanakomana navasikana vavo mumoto, chinhu chandisina kuvarayira, chisina kumbopinda mupfungwa dzangu. <verse number="32" style="v"/>Saka chenjerai, mazuva anouya, ndizvo zvinotaura Jehovha, apo vanhu vasingazopadaidzi kuti Tofeti kana Mupata waBheni Hinomi, asi Mupata woKuurayiwa kwaVanhu, nokuti vachaviga vakafa muTofeti kusvikira pasisina nzvimbo. <verse number="33" style="v"/>Ipapo mitumbi yavanhu ava ichava zvokudya zveshiri dzedenga nemhuka dzenyika, uye hapazovi nomunhu angazvivhundutsira kuti zvibve. <verse number="34" style="v"/>Ndichaita kuti inzwi rokupembera nomufaro uye namanzwi omwenga nechikomba mumaguta eJudha nomumigwagwa yeJerusarema zvigume nokuti nyika ichava dongo.</para>
  <chapter number="8" style="c"/>
  <para style="p">
    <verse number="1" style="v"/>“ ‘Panguva iyoyo, ndizvo zvinotaura Jehovha, mapfupa amadzimambo namachinda eJudha, namapfupa avaprista navaprofita, uye mapfupa avanhu veJerusarema, achabviswa kubva mumakuva avo. <verse number="2" style="v"/>Achava pamhene agorohwa nezuva uye achavhenekwa nomwedzi nenyeredzi dzose dzedenga, zvavakada vakazvishumira vakazvitevera uye vakabvunza kwazviri, vakazvinamata. Haangaunganidzwi kana kuvigwa, asi achafanana nomupfudze uri panyika. <verse number="3" style="v"/>Kwose zvako kwandichavadzingira, vakasara vose vorudzi urwu rwakaipa, vachademba rufu pachinzvimbo choupenyu, ndizvo zvinotaura Jehovha Wamasimba Ose.’</para>
  <para style="s1">Chivi noKurangwa</para>
  <para style="p">
    <verse number="4" style="v"/>“Uti kwavari, ‘Zvanzi naJehovha:</para>
  <para style="q1">“ ‘Vanhu pavanowira pasi, havamukizve here?</para>
  <para style="q2">Munhu akange ambotsauka, haadzokizve here?</para>
  <para style="q1">
    <verse number="5" style="v"/>Zvino nemhaka yei ava vadzokera shure?</para>
  <para style="q2">Nemhaka yei Jerusarema richingogara richitsauka?</para>
  <para style="q1">Vanobatirira pakunyengera,</para>
  <para style="q2">vanoramba kudzoka.</para>
  <para style="q1">
    <verse number="6" style="v"/>Ndakanyatsoteereresa,</para>
  <para style="q2">asi ivo havambotauri zvakarurama.</para>
  <para style="q1">Hakuna anotendeuka pane zvakaipa zvake achiti,</para>
  <para style="q2">“Ndaiteiko?”</para>
  <para style="q1">Mumwe nomumwe anongotevedza nzira yake</para>
  <para style="q2">sebhiza rinomhanyira kurwa hondo.</para>
  <para style="q1">
    <verse number="7" style="v"/>Kunyange shohori riri mudenga</para>
  <para style="q2">rinoziva nguva dzaro dzakatarwa,</para>
  <para style="q1">uye njiva, nenyenganyenga nekondo</para>
  <para style="q2">zvinocherechedza nguva yazvo yokutama.</para>
  <para style="q1">Asi vanhu vangu havazivi</para>
  <para style="q2">zvinodikanwa naJehovha.</para>
  <para style="b"/>
  <para style="q1">
    <verse number="8" style="v"/>“ ‘Munoreva seiko muchiti, “Takachenjera,</para>
  <para style="q2">nokuti tino murayiro waJehovha,”</para>
  <para style="q1">asi zvirokwazvo chinyoreso chenhema chavanyori</para>
  <para style="q2">chakanyora nhema?</para>
  <para style="q1">
    <verse number="9" style="v"/>Vakachenjera vachanyadziswa,</para>
  <para style="q2">vachavhunduka uye vachabatwa.</para>
  <para style="q1">Sezvo vakaramba shoko raJehovha,</para>
  <para style="q2">kuchenjera kwavanako kwakadiniko?</para>
  <para style="q1">
    <verse number="10" style="v"/>Naizvozvo ndichapa vakadzi vavo kuna vamwe varume,</para>
  <para style="q2">neminda yavo kuvaridzi vatsva.</para>
  <para style="q1">Kubva kumuduku kusvikira kumukuru vose</para>
  <para style="q2">vanokarira pfuma;</para>
  <para style="q1">vaprofita navaprista saizvozvo,</para>
  <para style="q2">vose vanoita nokunyengera.</para>
  <para style="q1">
    <verse number="11" style="v"/>Vanosunga vanga ravanhu vangu</para>
  <para style="q2">sokunge duku duku.</para>
  <para style="q1">Vanoti, “Rugare, rugare,”</para>
  <para style="q2">ipo pasina rugare.</para>
  <para style="q1">
    <verse number="12" style="v"/>Ko, vanonyadziswa netsika dzavo dzinonyangadza here?</para>
  <para style="q2">Kwete, havana kana nyadzi zvachose;</para>
  <para style="q2">havambozivi kuti zvinonyadzisa sei.</para>
  <para style="q1">Saka vachawa pakati pavakawa;</para>
  <para style="q2">vachaderedzwa pavacharangwa,</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="13" style="v"/>“ ‘Ndichavatorera zvavakakohwa,</para>
  <para style="q4">ndizvo zvinotaura Jehovha.</para>
  <para style="q2">Hapangazovi namazambiringa pamuzambiringa.</para>
  <para style="q1">Hakungazovi namaonde pamuti womuonde,</para>
  <para style="q2">uye mashizha azvo achaoma.</para>
  <para style="q1">Zvandakavapa</para>
  <para style="q2">vachazvitorerwa.’ ”</para>
  <para style="b"/>
  <para style="q1">
    <verse number="14" style="v"/>“Ko, takagarireiko pano?</para>
  <para style="q2">Unganai pamwe chete!</para>
  <para style="q1">Ngatitizirei kumaguta akakomberedzwa</para>
  <para style="q2">tindofira ikoko!</para>
  <para style="q1">Nokuti Jehovha Mwari wedu atitongera kufa,</para>
  <para style="q2">nokuti akatipa mvura ino muchetura kuti tinwe,</para>
  <para style="q2">nokuti takamutadzira.</para>
  <para style="q1">
    <verse number="15" style="v"/>Takanga takatarisira rugare</para>
  <para style="q2">asi hakuna chakanaka chakauya;</para>
  <para style="q1">takatarisira kuporeswa</para>
  <para style="q2">asi paingova nokuvhundutswa.</para>
  <para style="q1">
    <verse number="16" style="v"/>Kufemedzeka kwamabhiza omuvengi</para>
  <para style="q2">kunonzwika kuchibva kuDhani;</para>
  <para style="q1">panorira makono awo</para>
  <para style="q2">nyika yose inodedera.</para>
  <para style="q1">Auya kuzoparadza</para>
  <para style="q2">nyika nezvose zviri mairi,</para>
  <para style="q2">guta navose vanogara imomo.”</para>
  <para style="b"/>
  <para style="q1">
    <verse number="17" style="v"/>“Tarirai ndichatumira nyoka dzino uturu pakati penyu,</para>
  <para style="q2">mvumbi dzicharamba kuimbirwa,</para>
  <para style="q2">uye dzichakurumai,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="18" style="v"/>Haiwa, Munyaradzi wangu, pakuchema kwangu,</para>
  <para style="q2">mwoyo wangu woziya mukati mangu.</para>
  <para style="q1">
    <verse number="19" style="v"/>Inzwai kuchema kwavanhu vangu</para>
  <para style="q2">kunobva kunyika iri kure kure:</para>
  <para style="q1">“Ko, Jehovha haazi muZioni here?</para>
  <para style="q2">Mambo waro haachimo here?”</para>
  <para style="b"/>
  <para style="q1">“Vakanditsamwisireiko nezvifananidzo zvavo,</para>
  <para style="q2">nezvifananidzo zvavo zvavatorwa zvisingabatsiri?”</para>
  <para style="b"/>
  <para style="q1">
    <verse number="20" style="v"/>“Kucheka kwapfuura,</para>
  <para style="q2">zhizha rapera,</para>
  <para style="q2">asi tigere kuponeswa.”</para>
  <para style="b"/>
  <para style="q1">
    <verse number="21" style="v"/>Sezvo vanhu vangu vapwanyiwa, neniwo ndapwanyiwa;</para>
  <para style="q2">ndiri kuchema, uye ndiri kutya zvikuru.</para>
  <para style="q1">
    <verse number="22" style="v"/>Ko, muGireadhi hamuna muti webharisamu here?</para>
  <para style="q2">Hakuna murapi ikoko here?</para>
  <para style="q1">Seiko zvino ronda</para>
  <para style="q2">ravanhu vangu risina kurapwa?</para>
  <chapter number="9" style="c"/>
  <para style="q1">
    <verse number="1" style="v"/>Haiwa, dai musoro wangu waiva chitubu chemvura</para>
  <para style="q2">uye meso angu riri tsime remisodzi!</para>
  <para style="q1">Ndingadai ndaichema masikati nousiku</para>
  <para style="q2">nokuda kwavakaurayiwa vavanhu vangu.</para>
  <para style="q1">
    <verse number="2" style="v"/>Haiwa, dai ndaiva nenzvimbo</para>
  <para style="q2">mugwenga yokugara yavafambi,</para>
  <para style="q1">kuitira kuti ndisiye vanhu vangu</para>
  <para style="q2">ndiende kure navo;</para>
  <para style="q1">nokuti vose imhombwe,</para>
  <para style="q2">ungano yavanhu vasina kutendeka.</para>
  <para style="q1">
    <verse number="3" style="v"/>“Vanokunga rurimi rwavo souta,</para>
  <para style="q2">kuti vapfure nhema;</para>
  <para style="q1">havaiti nechokwadi</para>
  <para style="q2">pakukunda kwavanoita munyika.</para>
  <para style="q1">Vanobva pane chimwe chivi vachienda pane chimwe;</para>
  <para style="q2">havandizivi ini,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="4" style="v"/>“Chenjererai shamwari dzenyu;</para>
  <para style="q2">musavimba nehama dzenyu.</para>
  <para style="q1">Nokuti hama ipi neipi inonyengera,</para>
  <para style="q2">uye shamwari ipi neipi inoita makuhwa.</para>
  <para style="q1">
    <verse number="5" style="v"/>Shamwari inonyengera shamwari,</para>
  <para style="q2">uye hakuna anotaura chokwadi.</para>
  <para style="q1">Vakadzidzisa ndimi dzavo kureva nhema;</para>
  <para style="q2">vanozvinetsa nokuita zvakaipa.</para>
  <para style="q1">
    <verse number="6" style="v"/>Munogara pakati pounyengeri;</para>
  <para style="q2">mukunyengera kwavo vanoramba kundiziva ini,”</para>
  <para style="q4">ndizvo zvinotaura Jehovha.</para>
  <para style="p">
    <verse number="7" style="v"/>Naizvozvo zvanzi naJehovha Wamasimba Ose:</para>
  <para style="q1">“Tarirai, ndichavanatsa</para>
  <para style="q2">uye ndichavaedza, ndechipi chimwe chandingaita</para>
  <para style="q2">nokuda kwechivi chavanhu vangu?</para>
  <para style="q1">
    <verse number="8" style="v"/>Rurimi rwavo museve unouraya;</para>
  <para style="q2">runotaura nokunyengera.</para>
  <para style="q1">Nomuromo wake mumwe nomumwe anotaura zvakanaka kune wokwake,</para>
  <para style="q2">asi mumwoyo make anomuteyera musungo.</para>
  <para style="q1">
    <verse number="9" style="v"/>Ko, handigavarangi nokuda kwechinhu ichi here?”</para>
  <para style="q2">ndizvo zvinotaura Jehovha.</para>
  <para style="q1">“Ko, handingazvitsiviri</para>
  <para style="q2">pamusoro porudzi rwakadai here?”</para>
  <para style="b"/>
  <para style="q1">
    <verse number="10" style="v"/>Ndichachema uye ndichaungudza nokuda kwamakomo,</para>
  <para style="q2">uye ndichachema pamusoro pamafuro egwenga.</para>
  <para style="q1">Aparara uye hakuna anofambako,</para>
  <para style="q2">uye kukuma kwemombe hakunzwiki.</para>
  <para style="q1">Shiri dzedenga dzatiza,</para>
  <para style="q2">uye mhuka dzaenda.</para>
  <para style="b"/>
  <para style="q1">
    <verse number="11" style="v"/>“Ndichaita Jerusarema murwi wedongo,</para>
  <para style="q2">panogara makava;</para>
  <para style="q1">uye ndichaparadza maguta eJudha,</para>
  <para style="q2">kuti kurege kuva nomunhu anogarako.”</para>
  <para style="p">
    <verse number="12" style="v"/>Ndoupiko munhu akachenjera zvokuti anganzwisisa izvi? Ndianiko akarayirwa naJehovha uye angatsanangura izvi? Nemhaka yeiko nyika yanyangadzwa yava dongo ikafanana negwenga risina angapfuura nomo?</para>
  <para style="p">
    <verse number="13" style="v"/>Jehovha akati, “Nemhaka yokuti vakasiya murayiro wangu, wandakaisa pamberi pavo, havana kunditeerera kana kutevera murayiro wangu. <verse number="14" style="v"/>Asi, vakatevera kusindimara kwemwoyo yavo; vakatevera vanaBhaari, sezvavakadzidziswa namadzibaba avo.” <verse number="15" style="v"/>Naizvozvo zvanzi naJehovha Wamasimba Ose, Mwari weIsraeri, “Tarirai ndichaita kuti vanhu ava vadye zvinovava uye kuti vanwe mvura ino muchetura. <verse number="16" style="v"/>Ndichavaparadzira pakati pendudzi dzavasina kumboziva uye dzisina kumbozivikanwa namadzibaba avo, uye ndichavatevera nomunondo kusvikira ndavaparadza.”</para>
  <para style="p">
    <verse number="17" style="v"/>Zvanzi naJehovha Wamasimba Ose:</para>
  <para style="q1">“Rangarirai zvino! Danai vakadzi vanochema vauye;</para>
  <para style="q2">danai vanogonesesa pakati pavo.</para>
  <para style="q1">
    <verse number="18" style="v"/>Ngavakurumidze kuuya</para>
  <para style="q2">vagochema pamusoro pedu</para>
  <para style="q1">kusvikira maziso edu ayerera misodzi,</para>
  <para style="q2">nzizi dzoyerera mumaziso edu.</para>
  <para style="q1">
    <verse number="19" style="v"/>Maungira okuchema anonzwika kubva kuZioni achiti:</para>
  <para style="q2">‘Haiwa taparadzwa sei!</para>
  <para style="q2">Haiwa kunyadziswa kwedu kukuru sei!</para>
  <para style="q1">Tinofanira kusiya nyika yedu</para>
  <para style="q2">nokuti dzimba dzedu dzava matongo.’ ”</para>
  <para style="b"/>
  <para style="q1">
    <verse number="20" style="v"/>Zvino, imi vakadzi, inzwai shoko raJehovha;</para>
  <para style="q2">dziurai nzeve dzenyu dzinzwe mashoko omuromo wake.</para>
  <para style="q1">Dzidzisai vanasikana venyu kuungudza;</para>
  <para style="q2">dzidzisanai kuchema.</para>
  <para style="q1">
    <verse number="21" style="v"/>Rufu rwakapinda napamawindo edu</para>
  <para style="q2">uye rwapinda munhare dzedu;</para>
  <para style="q1">rwauraya vana mumigwagwa</para>
  <para style="q2">namajaya ari munzira dzeguta.</para>
  <para style="p">
    <verse number="22" style="v"/>Uti, “Zvanzi naJehovha:</para>
  <para style="q1">“ ‘Zvitunha zvavanhu zvichavata</para>
  <para style="q2">somupfudze uri pamusoro pomunda,</para>
  <para style="q1">sezviyo zvakachekwa shure kwavacheki,</para>
  <para style="q2">zvisina achazviunganidza.’ ”</para>
  <para style="p">
    <verse number="23" style="v"/>Zvanzi naJehovha:</para>
  <para style="q1">“Akachenjera ngaarege kuzvirumbidza pamusoro penjere dzake,</para>
  <para style="q2">kana munhu ane simba pamusoro pesimba rake,</para>
  <para style="q2">kana akapfuma pamusoro pepfuma yake,</para>
  <para style="q1">
    <verse number="24" style="v"/>Asi anozvirumbidza ngaazvirumbidze pamusoro pezvizvi:</para>
  <para style="q2">kuti anondinzwisisa uye kuti anondiziva ini,</para>
  <para style="q1">kuti ndini Jehovha, anoita unyoro,</para>
  <para style="q2">nokukururamisira, nokururama panyika,</para>
  <para style="q2">nokuti ndinofarira izvozvi,”</para>
  <para style="q4">ndizvo zvinotaura Jehovha.</para>
  <para style="p">
    <verse number="25" style="v"/>“Mazuva anouya,” ndizvo zvinotaura Jehovha, “andicharanga vose vakadzingiswa panyama chete, <verse number="26" style="v"/>Ijipiti, Judha, Edhomu, Amoni, Moabhu navose vanogara mugwenga kunzvimbo dziri kure. Nokuti ndudzi dzose idzi hadzina kumbodzingiswa, uye kunyange imba yose yaIsraeri haina kudzingiswa, mumwoyo.”</para>
  <chapter number="10" style="c"/>
  <para style="s1">Mwari neZvifananidzo</para>
  <para style="p">
    <verse number="1" style="v"/>Inzwai zvinoreva Jehovha kwamuri, imi imba yaIsraeri. <verse number="2" style="v"/>Zvanzi naJehovha:</para>
  <para style="q1">“Regai kudzidza tsika dzendudzi</para>
  <para style="q2">kana kuvhundutswa nezviratidzo zviri kudenga</para>
  <para style="q2">kunyange hazvo ndudzi dzichivhundutswa nazvo.</para>
  <para style="q1">
    <verse number="3" style="v"/>Nokuti tsika dzavanhu hadzina maturo;</para>
  <para style="q2">vanotema muti musango,</para>
  <para style="q2">muvezi ouveza nembezo.</para>
  <para style="q1">
    <verse number="4" style="v"/>Vanoushongedza nesirivha negoridhe;</para>
  <para style="q2">vanourovera nenyundo nezvipikiri</para>
  <para style="q2">kuti urege kuzungunuka.</para>
  <para style="q1">
    <verse number="5" style="v"/>Sedukununu kumucheto womunda wamavise,</para>
  <para style="q2">zvifananidzo zvavo hazvigoni kutaura;</para>
  <para style="q1">zvinofanira kutotakurwa nokuti hazvigoni kufamba.</para>
  <para style="q2">Musazvitya; hazvigoni kukukuvadzai,</para>
  <para style="q2">uye hazvina nebasa rose.”</para>
  <para style="b"/>
  <para style="q1">
    <verse number="6" style="v"/>Hakuna akafanana nemi, imi Jehovha;</para>
  <para style="q2">muri mukuru,</para>
  <para style="q2">uye zita renyu iguru pasimba.</para>
  <para style="q1">
    <verse number="7" style="v"/>Ndianiko angarega kukutyai,</para>
  <para style="q2">imi Mambo wendudzi?</para>
  <para style="q1">Izvi ndizvo zvakakufanirai.</para>
  <para style="q2">Pakati pavakachenjera vose vendudzi nomuushe hwavo hwose,</para>
  <para style="q2">hakuna akafanana nemi.</para>
  <para style="q1">
    <verse number="8" style="v"/>Vose havana njere uye mapenzi;</para>
  <para style="q2">vanodzidziswa nezvifananidzo zvamatanda zvisingabatsiri.</para>
  <para style="q1">
    <verse number="9" style="v"/>Sirivha yakapfurwa inotorwa kubva kuTashishi</para>
  <para style="q2">negoridhe richibva kuUfazi.</para>
  <para style="q1">Zvakaitwa nemhizha uye nomupfuri wegoridhe,</para>
  <para style="q2">zvopfekedzwa zvino nguo dzomucheka webhuruu nowepepuru,</para>
  <para style="q2">zvose zvinoitwa navabati vano umhizha.</para>
  <para style="q1">
    <verse number="10" style="v"/>Asi Jehovha ndiye Mwari wechokwadi; ndiye Mwari mupenyu,</para>
  <para style="q2">mambo wokusingaperi.</para>
  <para style="q1">Kana iye atsamwa, nyika inodedera;</para>
  <para style="q2">ndudzi hadzigoni kumira pamberi pehasha dzake.</para>
  <para style="p">
    <verse number="11" style="v"/>“Muvaudze kuti, ‘Vamwari ava, vasina kuita matenga nenyika, vachaparara panyika nepasi pamatenga.’ ”</para>
  <para style="q1">
    <verse number="12" style="v"/>Asi Mwari akaita nyika nesimba rake,</para>
  <para style="q2">akateya nyika nouchenjeri hwake,</para>
  <para style="q2">uye akatambanudza matenga nokunzwisisa kwake.</para>
  <para style="q1">
    <verse number="13" style="v"/>Paanotinhira, mvura zhinji iri mumatenga inoita mubvumo;</para>
  <para style="q2">anoita kuti makore asimuke kubva kumigumo yenyika.</para>
  <para style="q1">Anotuma mheni pamwe nemvura,</para>
  <para style="q2">uye anouyisa mhepo kubva mumatura ake.</para>
  <para style="b"/>
  <para style="q1">
    <verse number="14" style="v"/>Mumwe nomumwe haafungi uye haana zivo;</para>
  <para style="q2">mupfuri mumwe nomumwe wegoridhe anonyadziswa nezvifananidzo zvake.</para>
  <para style="q1">Zvifananidzo zvake ndezvenhema;</para>
  <para style="q2">hazvina mweya mazviri.</para>
  <para style="q1">
    <verse number="15" style="v"/>Hazvina maturo, zvinhu zvokutuka;</para>
  <para style="q2">kutongwa kwazvo pakunosvika, zvose zvichaparara.</para>
  <para style="q1">
    <verse number="16" style="v"/>Iye anenge ari mugove waJakobho haana kufanana nazvo,</para>
  <para style="q2">nokuti ndiye Muiti wezvinhu zvose,</para>
  <para style="q1">kusanganisa naIsraeri, rudzi rwenhaka yake,</para>
  <para style="q2">Jehovha Wamasimba Ose ndiro zita rake.</para>
  <para style="s1">Kuparadzwa Kuri Kuuya</para>
  <para style="q1">
    <verse number="17" style="v"/>Unganidzai nhumbi dzenyu mubve munyika,</para>
  <para style="q2">imi makakombwa.</para>
  <para style="q1">
    <verse number="18" style="v"/>Nokuti zvanzi naJehovha:</para>
  <para style="q2">“Panguva ino ndichapotsera kure</para>
  <para style="q2">avo vanogara munyika ino;</para>
  <para style="q1">Ndichauyisa nhamo</para>
  <para style="q2">pamusoro pavo kuti vagotapwa.”</para>
  <para style="b"/>
  <para style="q1">
    <verse number="19" style="v"/>Ndine nhamo nokuda kwokukuvara kwangu!</para>
  <para style="q2">Ronda rangu harirapiki! Asi ndakati,</para>
  <para style="q1">“Uku kurwara ndokwangu,</para>
  <para style="q2">uye ndinofanira kukutakura.”</para>
  <para style="q1">
    <verse number="20" style="v"/>Tende rangu raparadzwa;</para>
  <para style="q2">mabote aro ose adamburwa.</para>
  <para style="q1">Vanakomana vangu vabva kwandiri uye havachipozve;</para>
  <para style="q2">hakuna asara zvino kuti amise tende rangu</para>
  <para style="q2">kana kumisa dumba rangu.</para>
  <para style="q1">
    <verse number="21" style="v"/>Vafudzi havana njere,</para>
  <para style="q2">uye havabvunzi Jehovha;</para>
  <para style="q1">saka havabudiriri</para>
  <para style="q2">uye makwai avo ose apararira.</para>
  <para style="q1">
    <verse number="22" style="v"/>Inzwai! Chiziviso chiri kuuya,</para>
  <para style="q2">bope guru richabva kunyika yokumusoro!</para>
  <para style="q1">Richaita kuti maguta eJudha aparare,</para>
  <para style="q2">agarwe namakava.</para>
  <para style="s1">Munyengetero waJeremia</para>
  <para style="q1">
    <verse number="23" style="v"/>Haiwa Jehovha, ndinoziva kuti upenyu hwomunhu hahusi hwake;</para>
  <para style="q2">hazvizi kumunhu kuti aruramise nzira dzake.</para>
  <para style="q1">
    <verse number="24" style="v"/>Ndirangei, Jehovha, asi chete nokururamisira,</para>
  <para style="q2">kwete mukutsamwa kwenyu,</para>
  <para style="q2">kuti murege kundiparadza zvachose.</para>
  <para style="q1">
    <verse number="25" style="v"/>Dururirai kutsamwa kwenyu pamusoro pendudzi</para>
  <para style="q2">dzisingakurangarirei,</para>
  <para style="q2">pamusoro pavanhu vasingadani kuzita renyu.</para>
  <para style="q1">Nokuti vakadya Jakobho;</para>
  <para style="q2">vakamudya zvachose,</para>
  <para style="q2">uye vakaparadza nyika yake.</para>
  <chapter number="11" style="c"/>
  <para style="s1">Sungano Yaputswa</para>
  <para style="p">
    <verse number="1" style="v"/>Iri ndiro shoko rakauya kuna Jeremia richibva kuna Jehovha: <verse number="2" style="v"/>“Inzwai mashoko esungano iyi mugoazivisa kuvanhu veJudha nokuna vanogara muJerusarema. <verse number="3" style="v"/>Muvaudze kuti zvanzi naJehovha Mwari waIsraeri, ‘Akatukwa munhu asingateereri mashoko esungano iyi, <verse number="4" style="v"/>mashoko andakarayira madzitateguru enyu pandakavabudisa muIjipiti kubva muchoto chamatare.’ Ndakati, ‘Nditeererei mugoita zvose zvandinokurayirai, mugova vanhu vangu, ini ndigova Mwari wenyu. <verse number="5" style="v"/>Ipapo ndichazadzisa mhiko yandakapika kumadzitateguru enyu, kuti ndichavapa nyika inoyerera mukaka nouchi,’ nyika yava yenyu nhasi.”</para>
  <para style="p">Ndakapindura ndichiti, “Ameni, Jehovha.”</para>
  <para style="p">
    <verse number="6" style="v"/>Jehovha akati kwandiri, “Paridza mashoko aya ose mumaguta eJudha nomumigwagwa yeJerusarema uchiti, ‘Inzwai mashoko esungano iyi muatevere. <verse number="7" style="v"/>Kubva panguva yandakabudisa madzitateguru enyu kubva muIjipiti kusvikira nhasi, ndakavayambira ndavayambirazve ndichiti, “Nditeererei.” <verse number="8" style="v"/>Asi havana kuteerera kana kuva nehanya; asi vakatevera kusindimara kwemwoyo yavo yakaipa. Saka ndakauyisa pamusoro pavo kutuka kwose kwesungano yandakanga ndavarayira kuti vatevere asi havana kuichengeta.’ ”</para>
  <para style="p">
    <verse number="9" style="v"/>Ipapo Jehovha akati kwandiri, “Pane rangano pakati pavanhu veJudha navanogona kundimukira navanogara muJerusarema. <verse number="10" style="v"/>Vadzokera pazvakaipa zvamadzitateguru avo, avo vakaramba kuteerera mashoko angu. Vakatevera vamwe vamwari kuti vavashumire. Dzimba mbiri idzi, yaIsraeri neyaJudha dzakaputsa sungano yandakaita namadzitateguru avo. <verse number="11" style="v"/>Naizvozvo zvanzi naJehovha, ‘Ndichauyisa njodzi pamusoro pavo yavasingagoni kupunyuka. Kunyange vakachema kwandiri handingavateereri. <verse number="12" style="v"/>Maguta eJudha navanhu veJerusarema vachaenda kundodana kuna vamwari vavaipisira zvinonhuhwira, asi havazovabatsiri zvachose pavanosvikirwa nenjodzi. <verse number="13" style="v"/>Una vamwari vakawanda sokuwanda kwakaita maguta ako, iwe Judha; uye aritari dzamakamisa kuti mupisire zvinonhuhwira kuna mwari anonyadzisa, iye Bhaari, dzakawanda sokuwanda kwakaita migwagwa yeJerusarema.’</para>
  <para style="p">
    <verse number="14" style="v"/>“Usanyengeterera vanhu kana kupa chikumbiro chipi zvacho kana kuvakumbirira, nokuti handizoteereri pavanodana kwandiri panguva yokutambudzika kwavo.</para>
  <para style="q1">
    <verse number="15" style="v"/>“Ko, mudiwa wangu ari kuitei mutemberi yangu,</para>
  <para style="q2">zvaari kuita mabasa ake akaipa navazhinji?</para>
  <para style="q1">Ko, nyama yakatsaurwa ingadzivisa kurohwa kwako here?</para>
  <para style="q1">Pamunoita zvakaipa zvenyu,</para>
  <para style="q2">ipapo imi mofara.”</para>
  <para style="b"/>
  <para style="q1">
    <verse number="16" style="v"/>Jehovha akati ndiwe muti womuorivhi une upenyu,</para>
  <para style="q2">une michero yakanaka yakaurungana.</para>
  <para style="q1">Asi nokutinhira kwemhepo ine simba</para>
  <para style="q2">achautungidza nomoto,</para>
  <para style="q2">uye matavi awo achavhunika.</para>
  <para style="m">
    <verse number="17" style="v"/>Jehovha Wamasimba Ose, iye akakusima, atema chirevo chezvakaipa kwauri, nokuti imba yaIsraeri neimba yaJudha vakaita zvakaipa, vakanditsamwisa nokupisira Bhaari zvinonhuhwira.</para>
  <para style="s1">Rangano pamusoro paJeremia</para>
  <para style="p">
    <verse number="18" style="v"/>Nokuti Jehovha akandionesa rangano yavo, ndikaiziva, nokuti panguva iyoyo akandiratidza zvavakanga vachiita. <verse number="19" style="v"/>Ndakanga ndakaita segwayana rakapfava riri kuendeswa kundobayiwa; ndakanga ndisingazivi kuti vakanga vandirangana, vachiti,</para>
  <para style="q1">“Ngatiparadzei muti nemichero yawo;</para>
  <para style="q2">ngatimubvisei panyika yavapenyu,</para>
  <para style="q2">kuti zita rake rirege kuzorangarirwazve.”</para>
  <para style="q1">
    <verse number="20" style="v"/>Asi imi Jehovha Wamasimba Ose, iyemi munotonga nokururama,</para>
  <para style="q2">uye munoedza mwoyo nendangariro,</para>
  <para style="q1">ngandione kutsiva kwenyu pamusoro pavo,</para>
  <para style="q2">nokuti ndakaisa mhaka yangu kwamuri.</para>
  <para style="p">
    <verse number="21" style="v"/>“Naizvozvo zvanzi naJehovha pamusoro pavarume veAnatoti vari kutsvaka kukuuraya, vachiti, ‘Regai kuprofita nezita raJehovha nokuti ungafa namaoko edu,’ <verse number="22" style="v"/>naizvozvo zvanzi naJehovha Wamasimba Ose, ‘Ndichavaranga. Majaya avo achafa nomunondo, vanakomana navanasikana vavo vachafa nenzara. <verse number="23" style="v"/>Hakuna kunyange mumwe achasara kwavari, nokuti ndichauyisa njodzi pamusoro pavarume veAnatoti mugore rokurangwa kwavo.’ ”</para>
  <chapter number="12" style="c"/>
  <para style="s1">Kugununʼuna kwaJeremia</para>
  <para style="q1">
    <verse number="1" style="v"/>Imi munogara makarurama, iyemi Jehovha,</para>
  <para style="q2">pandinouya pamberi penyu nemhaka.</para>
  <para style="q1">Kunyange zvakadaro ndichataura nemi pamusoro pokururamisira kwenyu, ndichiti:</para>
  <para style="q2">Nemhaka yeiko nzira yavakaipa ichibudirira?</para>
  <para style="q2">Nemhaka yei vasingatendi vachirarama zvakanaka?</para>
  <para style="q1">
    <verse number="2" style="v"/>Makavasima, uye vava nemidzi;</para>
  <para style="q2">vanokura uye vanobereka muchero.</para>
  <para style="q1">Imi munogara muri pamiromo yavo</para>
  <para style="q2">asi muri kure nemwoyo yavo.</para>
  <para style="q1">
    <verse number="3" style="v"/>Asi munondiziva, imi Jehovha;</para>
  <para style="q2">munondiona uye munoedza ndangariro dzangu pamusoro penyu.</para>
  <para style="q1">Vakwekweredzei samakwai anondobayiwa!</para>
  <para style="q2">Muvagadzirire zuva rokubayiwa.</para>
  <para style="q1">
    <verse number="4" style="v"/>Nyika ichasvika riniko yakangooma,</para>
  <para style="q2">nebundo resango rakangosvava?</para>
  <para style="q1">Nokuti vose vanogaramo vakaipa,</para>
  <para style="q2">mhuka neshiri zvaparara.</para>
  <para style="q1">Pamusoro paizvozvo, vanhu vanoti,</para>
  <para style="q2">“Haasi kuzoona zvinoitika kwatiri.”</para>
  <para style="s1">Mhinduro yaMwari</para>
  <para style="q1">
    <verse number="5" style="v"/>“Kana wakaita nhangemutange navanhu netsoka,</para>
  <para style="q2">uye vakakunetesa</para>
  <para style="q2">ungagokwikwidzana sei namabhiza?</para>
  <para style="q1">Kana uchigumburwa panyika yakanaka,</para>
  <para style="q2">ungagara seiko mumatenhere eJorodhani?</para>
  <para style="q1">
    <verse number="6" style="v"/>Hama dzako, mhuri yako chaiyo,</para>
  <para style="q2">kunyange naivowo vakakumukira;</para>
  <para style="q2">vakadanidzira zvikuru kwazvo pamusoro pako.</para>
  <para style="q1">Usavimba navo,</para>
  <para style="q2">kunyange vachitaura zvakanaka pamusoro pako.</para>
  <para style="b"/>
  <para style="q1">
    <verse number="7" style="v"/>“Ndichasiya imba yangu,</para>
  <para style="q2">ndigorasa nhaka yangu;</para>
  <para style="q1">ndichapa mudikani wangu</para>
  <para style="q2">mumaoko avavengi vake.</para>
  <para style="q1">
    <verse number="8" style="v"/>Nhaka yangu yava kwandiri</para>
  <para style="q2">seshumba iri musango.</para>
  <para style="q1">Anoomba pamberi pangu;</para>
  <para style="q2">naizvozvo ndinomuvenga.</para>
  <para style="q1">
    <verse number="9" style="v"/>Ko, nhaka yangu haizova kwandiri segondo rina mavara here,</para>
  <para style="q2">iro rinokombwa</para>
  <para style="q2">uye rinorwiswa namamwe makondo?</para>
  <para style="q1">Endai munounganidza zvikara zvose;</para>
  <para style="q2">muuye nazvo zvidye.</para>
  <para style="q1">
    <verse number="10" style="v"/>Vafudzi vazhinji vachaparadza munda</para>
  <para style="q2">wangu womuzambiringa,</para>
  <para style="q1">uye vachatsindira munda wangu;</para>
  <para style="q2">vachashandura munda wangu unofadza kuti uve dongo risina chinhu.</para>
  <para style="q1">
    <verse number="11" style="v"/>Uchaitwa dongo rakaoma</para>
  <para style="q2">uye rakaparadzwa pamberi pangu;</para>
  <para style="q1">nyika yose ichava dongo</para>
  <para style="q2">nokuti hakuna ane hanya.</para>
  <para style="q1">
    <verse number="12" style="v"/>Pamusoro pezvikomo zvisina miti zviri mugwenga,</para>
  <para style="q2">vaparadzi vachamomotera,</para>
  <para style="q1">nokuti munondo waJehovha uchaparadza,</para>
  <para style="q2">kubva kuno rumwe rutivi rwenyika kusvikira kuno rumwe,</para>
  <para style="q2">hakuna achava norugare.</para>
  <para style="q1">
    <verse number="13" style="v"/>Vachadyara gorosi asi vachakohwa minzwa;</para>
  <para style="q2">vachazvinetesa asi hakuna chavachawana.</para>
  <para style="q1">Saka zvitakurirei kunyadziswa kwegohwo renyu,</para>
  <para style="q2">nokuda kwokutsamwa kunotyisa kwaJehovha.”</para>
  <para style="p">
    <verse number="14" style="v"/>Zvanzi naJehovha: “Kana vari vakaipa vakavakidzana nemi vanopamba nhaka yandakapa vanhu vangu vaIsraeri ndichavadzura munyika dzavo uye ndichadzura imba yaJudha kubva pakati pavo. <verse number="15" style="v"/>Asi mushure mokuvadzura, ndichavanzwirazve tsitsi uye ndichadzosa mumwe nomumwe wavo kunhaka yake nokunyika yake. <verse number="16" style="v"/>Zvino kana vadzidza zvakanaka nzira dzavanhu vangu uye vakapika nezita rangu, vachiti, ‘Zvirokwazvo naJehovha mupenyu,’ kunyange havo vakambodzidzisa vanhu vangu kupika naBhaari, ipapo vachasimbiswa pakati pavanhu vangu. <verse number="17" style="v"/>Asi kana pano rudzi rusingateereri, ndicharudzura zvachose ndigoruparadza,” ndizvo zvinotaura Jehovha.</para>
  <chapter number="13" style="c"/>
  <para style="s1">Bhanhire roMucheka</para>
  <para style="p">
    <verse number="1" style="v"/>Zvakanzi naJehovha kwandiri: “Enda unotenga bhanhire romucheka urisunge muchiuno chako, asi usarege richipinda mvura,” <verse number="2" style="v"/>Saka ndakatenga bhanhire, sezvandakarayirwa naJehovha, ndokurisunga muchiuno changu.</para>
  <para style="p">
    <verse number="3" style="v"/>Ipapo shoko raJehovha rakauya kwandiri kechipiri richiti, <verse number="4" style="v"/>“Tora bhanhire rawakatenga, rawakasunga muchiuno chako uende iye zvino kuPerati undoriviga ikoko mumukaha wamatombo.” <verse number="5" style="v"/>Saka ndakaenda ndikandoriviga paPerati sezvandakaudzwa naJehovha.</para>
  <para style="p">
    <verse number="6" style="v"/>Mazuva mazhinji akati apfuura Jehovha akati kwandiri, “Chienda zvino kuPerati undotora bhanhire randakati uvigeko.” <verse number="7" style="v"/>Naizvozvo ndakaenda kuPerati ndokufukunura bhanhire ndokuritora, uye risingachabatsiri zvachose.</para>
  <para style="p">
    <verse number="8" style="v"/>Ipapo shoko raJehovha rakauya kwandiri, richiti, <verse number="9" style="v"/>“Zvanzi naJehovha: ‘Nenzira imwe cheteyo ndichaodza kuzvikudza kweJudha nokuzvikudza kukuru kweJerusarema. <verse number="10" style="v"/>Vanhu ava vakaipa, vanoramba kunzwa mashoko angu, vanotevera kusindimara kwemwoyo yavo uye vanoenda kuna vamwe vamwari kuti vavashumire uye vavanamate, vachafanana nebhanhire iri, risingabatsiri chose! <verse number="11" style="v"/>Nokuti sebhanhire rinosungwa muchiuno saizvozvo ndakasungira imba yose yaIsraeri neimba yose yaJudha kwandiri,’ ndizvo zvinotaura Jehovha, ‘kuti vave vanhu vemukurumbira wangu, kurumbidzwa kwangu nokukudzwa kwangu. Asi havana kuteerera.’</para>
  <para style="s1">Hombodo dzeWaini Dzamatehwe</para>
  <para style="p">
    <verse number="12" style="v"/>“Uti kwavari, ‘Zvanzi naJehovha, Mwari waIsraeri: Hombodo imwe neimwe yedehwe yewaini inofanira kuzadzwa newaini.’ Zvino kana vakati kwauri, ‘Ko, isu hatizivi here kuti hombodo imwe neimwe yedehwe yewaini inofanira kuzadzwa newaini?’ <verse number="13" style="v"/>ipapo uvaudze kuti, ‘Zvanzi naJehovha: Ndichadhakisa vose vanogara munyika ino, pamwe chete namadzimambo anogara pachigaro choushe chaDhavhidhi, navaprista navaprofita navose vanogara muJerusarema. <verse number="14" style="v"/>Ndichavabonderedza mumwe kuno mumwe, madzibaba navanakomana saizvozvo, ndizvo zvinotaura Jehovha. Handingabvumiri tsitsi kana ngoni dzangu kuti zvindidzivise kuvaparadza.’ ”</para>
  <para style="s1">Dambudziko roKuendeswa kuUtapwa</para>
  <para style="q1">
    <verse number="15" style="v"/>Inzwai, rerekai nenzeve dzenyu kwandiri,</para>
  <para style="q2">musazvikudza,</para>
  <para style="q2">nokuti Jehovha ataura.</para>
  <para style="q1">
    <verse number="16" style="v"/>Rumbidzai Jehovha Mwari</para>
  <para style="q2">wenyu asati auyisa rima,</para>
  <para style="q1">makumbo enyu asati agumburwa</para>
  <para style="q2">pamakomo erima.</para>
  <para style="q1">Munotarisira chiedza,</para>
  <para style="q2">asi iye achachishandura kuti chive mumvuri worufu,</para>
  <para style="q2">uye achachiita rima guru.</para>
  <para style="q1">
    <verse number="17" style="v"/>Asi kana musingateereri,</para>
  <para style="q2">ndichachema pakavanda</para>
  <para style="q2">nokuda kwokuzvikudza kwenyu;</para>
  <para style="q1">Meso angu achachema zvikuru,</para>
  <para style="q2">achiyerera misodzi,</para>
  <para style="q2">nokuti boka ramakwai aJehovha richaendeswa kuutapwa.</para>
  <para style="q1">
    <verse number="18" style="v"/>Uti kuna mambo nokuna mai vamambo,</para>
  <para style="q2">“Burukai pazvigaro zvenyu zvoushe,</para>
  <para style="q1">nokuti korona dzenyu dzokukudzwa</para>
  <para style="q2">dzichawira pasi kubva pamisoro yenyu.”</para>
  <para style="q1">
    <verse number="19" style="v"/>Maguta okuNegevhi achazarirwa,</para>
  <para style="q2">uye hakuna munhu achaazarura.</para>
  <para style="q1">VaJudha vose vachaendeswa kuutapwa,</para>
  <para style="q2">vachaendeswa kure zvachose.</para>
  <para style="b"/>
  <para style="q1">
    <verse number="20" style="v"/>Simudza meso ako uone</para>
  <para style="q2">avo vanobva nechokumusoro.</para>
  <para style="q1">Ko, boka ramakwai rawakapiwa kuti urichengete riripi,</para>
  <para style="q2">iwo makwai awaizvirumbidza nawo?</para>
  <para style="q1">
    <verse number="21" style="v"/>Uchati kudiniko kana Jehovha achiisa pamusoro pako</para>
  <para style="q2">avo vawakadzidzisa seshamwari dzako dzakasarudzika?</para>
  <para style="q1">Haungarwadziwi zvikuru here,</para>
  <para style="q2">somukadzi osununguka mwana?</para>
  <para style="q1">
    <verse number="22" style="v"/>Zvino kana ukazvibvunza pachako, uchiti:</para>
  <para style="q2">“Sei izvi zvaitika kwandiri?”</para>
  <para style="q1">zvaitika nokuda kwezvivi zvako zvizhinji,</para>
  <para style="q2">kuti nguo dzako dzabvarurwa,</para>
  <para style="q2">uye muviri wako ukasabatwa zvakanaka.</para>
  <para style="q1">
    <verse number="23" style="v"/>Ko, muEtiopia angashandura ganda rake here,</para>
  <para style="q2">kana ingwe mavara ayo?</para>
  <para style="q1">Saizvozvowo imi hamungagoni kuita zvakanaka,</para>
  <para style="q2">imi makarovedzera kuita zvakaipa.</para>
  <para style="b"/>
  <para style="q1">
    <verse number="24" style="v"/>“Ndichakuparadzirai sehundi inopepereswa</para>
  <para style="q2">nemhepo yomugwenga.</para>
  <para style="q1">
    <verse number="25" style="v"/>Uyu ndiwo mugove wako,</para>
  <para style="q2">ndicho chikamu chandakakutemera,”</para>
  <para style="q4">ndizvo zvinotaura Jehovha,</para>
  <para style="q1">“nokuti wakandikanganwa</para>
  <para style="q2">ukavimba navamwari venhema.</para>
  <para style="q1">
    <verse number="26" style="v"/>Ndichafukura nguo dzako pamberi pako,</para>
  <para style="q2">kuti kunyadziswa kwako kuonekwe,</para>
  <para style="q1">
    <verse number="27" style="v"/>upombwe hwako nokufemhedza kworuchiva rwako,</para>
  <para style="q2">iko kufeva kwako kusina nyadzi!</para>
  <para style="q1">Ndakaona mabasa ako anonyangadza</para>
  <para style="q2">awaiita pamusoro pezvikomo nomumunda.</para>
  <para style="q1">Une nhamo, iwe Jerusarema!</para>
  <para style="q2">Ucharamba usina kuchena kusvikira rinhiko?”</para>
  <chapter number="14" style="c"/>
  <para style="s1">Kusanaya kweMvura, Nzara, Munondo</para>
  <para style="p">
    <verse number="1" style="v"/>Iri ndiro shoko raJehovha kuna Jeremia pamusoro pokusanaya kwemvura:</para>
  <para style="q1">
    <verse number="2" style="v"/>“Judha anochema,</para>
  <para style="q2">maguta ake apera simba;</para>
  <para style="q1">vanoungudza nokuda kwenyika,</para>
  <para style="q2">uye kuchema kwokwira kuchibva kuJerusarema.</para>
  <para style="q1">
    <verse number="3" style="v"/>Vanokudzwa vanotuma varanda vavo kundochera mvura;</para>
  <para style="q2">vanoenda kumatsime,</para>
  <para style="q2">asi vanoshayiwa mvura.</para>
  <para style="q1">Vanodzoka nezvirongo zvavo zvisina mvura;</para>
  <para style="q2">vaora mwoyo uye vasisina tariro,</para>
  <para style="q2">vanofukidza misoro yavo.</para>
  <para style="q1">
    <verse number="4" style="v"/>Nyika yaparuka</para>
  <para style="q2">nokuti munyika hamuchina mvura;</para>
  <para style="q1">varimi vaora mwoyo</para>
  <para style="q2">uye vanofukidza misoro yavo.</para>
  <para style="q1">
    <verse number="5" style="v"/>Kunyange nehadzi yenondo iri musango</para>
  <para style="q2">inosiya mhuru yayo ichangoberekwa</para>
  <para style="q2">nokuti hakuchina bundo.</para>
  <para style="q1">
    <verse number="6" style="v"/>Mbizi dzinomira pazvikomo zvisina miti,</para>
  <para style="q2">uye dzinofemedzeka semakava;</para>
  <para style="q1">meso adzo haachaona zvakanaka</para>
  <para style="q2">nokuda kwokushaya mafuro.”</para>
  <para style="b"/>
  <para style="q1">
    <verse number="7" style="v"/>Kunyange zvivi zvedu zvichipupura zvakaipa,</para>
  <para style="q2">imi Jehovha, onai zvamungaita nokuda kwezita renyu.</para>
  <para style="q1">Nokuti kudzokera kwedu shure kukuru;</para>
  <para style="q2">takakutadzirai.</para>
  <para style="q1">
    <verse number="8" style="v"/>Imi Tariro yaIsraeri,</para>
  <para style="q2">Muponesi wavo panguva yokutambudzika,</para>
  <para style="q1">maitireiko somutorwa munyika,</para>
  <para style="q2">somufambi anongovata usiku humwe chete?</para>
  <para style="q1">
    <verse number="9" style="v"/>Maitireiko somunhu ashamisika</para>
  <para style="q2">somurwi ashaya simba rokuponesa?</para>
  <para style="q1">Muri pakati pedu, imi Jehovha,</para>
  <para style="q2">uye takatumidzwa zita renyu;</para>
  <para style="q2">regai kutisiya!</para>
  <para style="p">
    <verse number="10" style="v"/>Zvanzi naJehovha pamusoro pavanhu ava,</para>
  <para style="q1">“Vanofarira kungofamba-famba;</para>
  <para style="q2">havadzori tsoka dzavo.</para>
  <para style="q1">Saka Jehovha haavagamuchiri;</para>
  <para style="q2">zvino acharangarira zvakaipa zvavo</para>
  <para style="q2">uye achavaranga nokuda kwezvivi zvavo.”</para>
  <para style="p">
    <verse number="11" style="v"/>Ipapo Jehovha akati kwandiri, “Rega kunyengeterera kugara zvakanaka kwavanhu ava. <verse number="12" style="v"/>Kunyange vakatsanya, handinganzwi kuchema kwavo; kunyange vakapa zvipiriso zvinopiswa nezvipiriso zvezviyo, handingazvigamuchiri. Asi ndichavaparadza nomunondo, nenzara uye nedenda.”</para>
  <para style="p">
    <verse number="13" style="v"/>Asi ndakati, “Haiwa Ishe Jehovha, vaprofita vanogara vachivataurira kuti, ‘Hamungaoni munondo kana kufa nenzara. Zvirokwazvo ndichakupai rugare rusingaperi panzvimbo ino.’ ”</para>
  <para style="p">
    <verse number="14" style="v"/>Ipapo Jehovha akati kwandiri, “Vaprofita vanoprofita nhema muzita rangu. Ini handina kuvatuma kana kuvagadza kana kutaura kwavari. Vanokuprofitirai zviratidzo zvenhema, nezvakavukwa, nezvifananidzo nokurasika kwendangariro dzavo. <verse number="15" style="v"/>Naizvozvo zvanzi naJehovha pamusoro pavaprofita vanoprofita muzita rangu: Handina kuvatuma, asi ivo vanoti, ‘Hakungavi nomunondo kana nzara ichawira nyika ino.’ Vaprofita vacho ivavo, vachaparara nomunondo nenzara. <verse number="16" style="v"/>Uye vanhu vavaiprofitira vacharasirwa munzira dzeJerusarema nokuda kwenzara nomunondo. Hakuna munhu achavaviga ivo, kana vakadzi vavo, kana vanakomana vavo, kana vanasikana vavo. Ndichadururira pamusoro pavo njodzi yakafanira.</para>
  <para style="p">
    <verse number="17" style="v"/>“Taura shoko iri kwavari, uti,</para>
  <para style="q1">“ ‘Meso angu ngaayerere misodzi</para>
  <para style="q2">usiku namasikati asingaregi;</para>
  <para style="q1">nokuti mhandara mwanasikana wangu, vanhu vangu,</para>
  <para style="q2">vakuvadzwa vanga rakaipa, iko kurohwa kukuru.</para>
  <para style="q1">
    <verse number="18" style="v"/>Kana ndikaenda mukati menyika,</para>
  <para style="q2">ndinoona vaya vakaurayiwa nomunondo;</para>
  <para style="q1">kana ndikaenda muguta,</para>
  <para style="q2">ndinoona vakaparadzwa nenzara.</para>
  <para style="q1">Vose, muprofita nomuprista</para>
  <para style="q2">vakaenda kunyika yavasingazivi.’ ”</para>
  <para style="b"/>
  <para style="q1">
    <verse number="19" style="v"/>Ko, maramba Judha zvachose here?</para>
  <para style="q2">Munozvidza Zioni here?</para>
  <para style="q1">Sei makatirwadzisa</para>
  <para style="q2">zvokuti tirege kuporeswa?</para>
  <para style="q1">Takatarisira rugare</para>
  <para style="q2">asi hakuna chakanaka chakauya,</para>
  <para style="q1">takatarisira nguva yokuporeswa</para>
  <para style="q2">asi panongova nokuvhundutswa bedzi.</para>
  <para style="q1">
    <verse number="20" style="v"/>Haiwa Jehovha, tinobvuma zvakaipa zvedu,</para>
  <para style="q2">uye nemhosva yamadzibaba edu;</para>
  <para style="q2">zvirokwazvo takakutadzirai.</para>
  <para style="q1">
    <verse number="21" style="v"/>Nokuda kwezita renyu, musatizvidza;</para>
  <para style="q2">regai kushora chigaro chenyu chinobwinya.</para>
  <para style="q1">Rangarirai henyu sungano yenyu nesu</para>
  <para style="q2">mugorega kuiputsa.</para>
  <para style="q1">
    <verse number="22" style="v"/>Ko, pazvifananidzo zvisina maturo zvendudzi, chiripo chinganayisa mvura here?</para>
  <para style="q2">Ko, matenga, anonayisa mvura oga here?</para>
  <para style="q1">Kwete, ndimi, iyemi Jehovha Mwari wedu.</para>
  <para style="q2">Naizvozvo tariro yedu iri mamuri,</para>
  <para style="q2">nokuti ndimi moga munoita izvi zvose.</para>
  <chapter number="15" style="c"/>
  <para style="p">
    <verse number="1" style="v"/>Ipapo Jehovha akati kwandiri, “Kunyange dai Mozisi naSamueri vaimira pamberi pangu, mwoyo wangu hawaiva nehanya navanhu ava. Vadzingei pamberi pangu! Regai vaende! <verse number="2" style="v"/>Zvino kana vakakubvunza vachiti, ‘Tichaendepiko?’ Uvaudze kuti, ‘Zvanzi naJehovha:</para>
  <para style="q1">“ ‘Vakafanirwa norufu ngavaende kurufu,</para>
  <para style="q1">vakafanirwa nomunondo, kumunondo;</para>
  <para style="q1">vakafanirwa nenzara, kunzara;</para>
  <para style="q1">vakafanirwa noutapwa, kuutapwa.’</para>
  <para style="p">
    <verse number="3" style="v"/>“Ndichatumira mhando ina dzavaparadzi pamusoro pavo,” ndizvo zvinotaura Jehovha, “munondo kuti uuraye uye imbwa kuti dzikwekweredzere kure, neshiri dzedenga nemhuka dzenyika kuti dzidye uye dziparadze. <verse number="4" style="v"/>Ndichaita kuti vavengwe noushe hwose hwenyika nokuda kwezvakaitwa muJerusarema naManase, mwanakomana waHezekia mambo weJudha.</para>
  <para style="q1">
    <verse number="5" style="v"/>“Ndianiko achakunzwira tsitsi, iwe Jerusarema?</para>
  <para style="q2">Ndianiko achakuchemera?</para>
  <para style="q2">Ndianiko achamira achikubvunza mufaro?</para>
  <para style="q1">
    <verse number="6" style="v"/>Wakandiramba,” ndizvo zvinotaura Jehovha.</para>
  <para style="q2">“Unoramba uchidzokera shure.</para>
  <para style="q1">Saka ndichakubata noruoko rwangu ndigokuparadza;</para>
  <para style="q2">handichagoni kuramba ndichikunzwira tsitsi.</para>
  <para style="q1">
    <verse number="7" style="v"/>Ndichavarudza neforogo yokurudzisa,</para>
  <para style="q2">pamasuo eguta renyika.</para>
  <para style="q1">Ndichauyisa kufirwa nokuparadzwa pamusoro pavanhu vangu,</para>
  <para style="q2">nokuti havana kushandura nzira dzavo.</para>
  <para style="q1">
    <verse number="8" style="v"/>Ndichawanza chirikadzi dzavo</para>
  <para style="q2">kupfuura jecha regungwa.</para>
  <para style="q1">Panguva yamasikati ndichauyisa muparadzi,</para>
  <para style="q2">pamusoro pavanamai vamajaya avo;</para>
  <para style="q1">pakarepo, ndichaburutsa pamusoro pavo</para>
  <para style="q2">kurwadziwa nokutya.</para>
  <para style="q1">
    <verse number="9" style="v"/>Mai vakabereka vana vanomwe vachaziya vagofa.</para>
  <para style="q1">Zuva rake richavira achiri masikati;</para>
  <para style="q2">achanyadziswa uye achaninipiswa.</para>
  <para style="q2">Vachapunyuka ndichavaisa kumunondo</para>
  <para style="q2">pamberi pavavengi vavo,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="10" style="v"/>Yowe-e, mai vangu, zvamakandibereka</para>
  <para style="q2">kuti ndive murume anorwiswa uye anomisidzanwa naye nenyika yose!</para>
  <para style="q1">Handina kumbopa munhu chikwereti, kana kutora chikwereti,</para>
  <para style="q2">asi zvakadaro vanhu vose vanondituka.</para>
  <para style="p">
    <verse number="11" style="v"/>Jehovha akati,</para>
  <para style="q1">“Zvirokwazvo ndichakurwira nokuda kwechikonzero chakanaka;</para>
  <para style="q2">zvirokwazvo ndichaita kuti vavengi vako vakunyengetedze</para>
  <para style="q2">panguva yenjodzi nepanguva yokutambudzika.</para>
  <para style="b"/>
  <para style="q1">
    <verse number="12" style="v"/>“Ko, munhu angavhuna simbi here,</para>
  <para style="q2">simbi inobva nechokumusoro, kana ndarira?</para>
  <para style="q1">
    <verse number="13" style="v"/>Pfuma yako namatura ako</para>
  <para style="q2">ndichazvipa sezvakapambwa, pasina muripo,</para>
  <para style="q1">nokuda kwezvivi zvako zvose munyika yako yose.</para>
  <para style="q1">
    <verse number="14" style="v"/>Ndichakuita muranda wavavengi vako</para>
  <para style="q2">kunyika yausingazivi,</para>
  <para style="q2">nokuti kutsamwa kwangu kuchabatidza moto</para>
  <para style="q2">uchapfuta kuti ukupise.”</para>
  <para style="q1">
    <verse number="15" style="v"/>Haiwa Jehovha, imi munonzwisisa;</para>
  <para style="q2">ndirangarirei mugondichengeta.</para>
  <para style="q2">Munditsivire kuvatambudzi vangu.</para>
  <para style="q1">Imi mune mwoyo murefu, musandibvisa;</para>
  <para style="q2">fungai kuti ndakanyadziswa sei nokuda kwenyu.</para>
  <para style="q1">
    <verse number="16" style="v"/>Mashoko enyu paakasvika ndakaadya;</para>
  <para style="q2">akanga ari mufaro wangu nokufadzwa kwomwoyo wangu,</para>
  <para style="q1">nokuti ndakatumidzwa zita renyu,</para>
  <para style="q2">imi Jehovha Mwari Wamasimba Ose.</para>
  <para style="q1">
    <verse number="17" style="v"/>Handina kumbogara pakati peungano yavanozvifadza,</para>
  <para style="q2">handina kumbofara navo;</para>
  <para style="q1">ndakagara ndoga nokuti ruoko rwenyu rwaiva pamusoro pangu,</para>
  <para style="q2">uye makanga mandizadza nokutsamwa.</para>
  <para style="q1">
    <verse number="18" style="v"/>Seiko kurwadziwa kwangu kusingaperi,</para>
  <para style="q2">uye ronda rangu richirwadza uye risingarapiki?</para>
  <para style="q1">Muchava kwandiri sorukova runonyengera,</para>
  <para style="q2">sechitubu chinopwa?</para>
  <para style="p">
    <verse number="19" style="v"/>Naizvozvo zvanzi naJehovha:</para>
  <para style="q1">“Kana ukatendeuka, ndichakudzosazve</para>
  <para style="q2">kuti ugondishumira;</para>
  <para style="q1">kana ukataura zvakafanira, kwete mashoko asakafanira,</para>
  <para style="q2">uchava munhu anotaura akandimirira.</para>
  <para style="q1">Vanhu ava ngavadzokere kwauri,</para>
  <para style="q2">asi iwe usaenda kwavari.</para>
  <para style="q1">
    <verse number="20" style="v"/>Ndichakuita rusvingo kuvanhu ava,</para>
  <para style="q2">nhare yorusvingo rwendarira;</para>
  <para style="q1">vacharwa newe,</para>
  <para style="q2">asi havangakukundi,</para>
  <para style="q1">nokuti ini ndinewe,</para>
  <para style="q2">kuti ndikurwire ndigokuponesa,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="21" style="v"/>“Ndichakuponesa kubva mumaoko avakaipa</para>
  <para style="q2">uye ndichakudzikinura pamaoko avano utsinye.”</para>
  <chapter number="16" style="c"/>
  <para style="s1">Zuva reNjodzi</para>
  <para style="p">
    <verse number="1" style="v"/>Ipapo shoko raJehovha rakasvika kwandiri richiti, <verse number="2" style="v"/>“Haufaniri kuwana mukadzi kana kuva navanakomana kana vanasikana panzvimbo ino.” <verse number="3" style="v"/>Nokuti zvanzi naJehovha, pamusoro pavanakomana navanasikana vanoberekwa munyika ino napamusoro pavakadzi vanova vanamai vavo navarume vanova madzibaba avo: <verse number="4" style="v"/>“Vachafa nehosha dzakaipisisa. Havangazochemwi kana kuvigwa asi vachafanana nomupfudze uri pamusoro penyika. Vachaparara nomunondo nenzara, uye zvitunha zvavo zvichava zvokudya zveshiri dzedenga nemhuka dzepanyika.”</para>
  <para style="p">
    <verse number="5" style="v"/>Nokuti zvanzi naJehovha: “Usapinda muimba mune zvokudya zvamariro: usaenda kundochema kana kuvanzwira tsitsi, nokuti ndabvisa maropafadzo norudo rwangu nengoni dzangu pavanhu ava,” ndizvo zvinotaura Jehovha. <verse number="6" style="v"/>“Vose, vakuru navaduku vachafa munyika ino. Havangavigwi kana kuchemwa, uye hakuna munhu achazvicheka kana kuveura musoro wake nokuda kwavo. <verse number="7" style="v"/>Hakuna munhu achavapa chokudya kuti vanyarare pakuchema kwavo vakafa, hakuna kunyange baba chaivo kana mai, hakuna kana achavapa mvura yokunwa chaiyo kuti vanyarare.</para>
  <para style="p">
    <verse number="8" style="v"/>“Newe usapinda muimba inoitirwa mutambo kundogara pasi uchidya nokunwa. <verse number="9" style="v"/>Nokuti zvanzi naJehovha Wamasimba Ose, Mwari weIsraeri: Ndichagumisa panzvimbo ino, muchizviona pamazuva enyu, mheremhere yokupembera nenzwi romufaro uye nenzwi romwenga nerechikomba.</para>
  <para style="p">
    <verse number="10" style="v"/>“Paunovaudza vanhu ava izvi zvose ivo vakakubvunza vachiti ‘Jehovha aisireiko kwatiri chirevo chenjodzi yakakura kudai? Chakaipa chatakaita ndecheiko? Chivi chedu ndecheiko? Chivi chedu ndecheiko chatakatadzira Jehovha Mwari wedu?’ <verse number="11" style="v"/>ipapo uti kwavari, ‘Nemhaka yokuti madzibaba enyu akandisiya,’ ndizvo zvinotaura Jehovha, ‘vakatevera vamwe vamwari vakavashumira uye vakavanamata. Vakandisiya ini uye havana kuchengeta mirayiro yangu. <verse number="12" style="v"/>Asi imi makaita zvakaipa kupfuura madzibaba enyu. Tarirai kuti mumwe nomumwe wenyu anotevera sei kusindimara kwomwoyo wake wakaipa pano kuti anditeerere ini. <verse number="13" style="v"/>Saka ndichakudzingai panyika ino ndichikuisai kunyika yamusina kumboziva imi kana madzibaba enyu mugondoshumira vamwe vamwari ikoko masikati nousiku, nokuti handingakunzwirei nyasha.’</para>
  <para style="p">
    <verse number="14" style="v"/>“Kunyange zvakadaro, mazuva anouya,” ndizvo zvinotaura Jehovha, “avasingazotizve, ‘NaJehovha mupenyu iye akabudisa vaIsraeri muIjipiti,’ <verse number="15" style="v"/>asi vachati, ‘NaJehovha mupenyu, akabudisa vaIsraeri kubva munyika yokumusoro uye nokubva munyika dzose dzaakanga avadzingira.’ Nokuti ndichavadzoserazve kunyika yandakapa madzitateguru avo.</para>
  <para style="p">
    <verse number="16" style="v"/>“Asi zvino ndichavatumira varedzi vehove vazhinji,” ndizvo zvinotaura Jehovha, “vagozovabata. Mushure maizvozvo ndichatumira vavhimi vazhinji, vachavavhima pamusoro pegomo roga roga napamusoro pechikomo choga choga uye nomumapako amatombo. <verse number="17" style="v"/>Meso angu ari pamusoro penzira dzavo dzose; hadzina kuvanzika kwandiri, uye chivi chavo hachina kuvanzika pameso angu. <verse number="18" style="v"/>Ndichatsiva zvakaipa zvavo nechivi chavo, zvakapetwa kaviri, nokuti vakasvibisa nyika yangu nezvitunha zvezvifananidzo zvavo zvisina maturo, uye vakazadza nhaka yangu nezvifananidzo zvavo zvinonyangadza.”</para>
  <para style="q1">
    <verse number="19" style="v"/>Imi Jehovha, simba rangu nenhare yangu,</para>
  <para style="q2">utiziro hwangu munguva yokutambudzika,</para>
  <para style="q1">ndudzi dzichauya kwamuri</para>
  <para style="q2">dzichibva kumagumo enyika, dzichiti,</para>
  <para style="q1">“Madzibaba edu akanga asina chaanacho asi vamwari venhema bedzi,</para>
  <para style="q2">izvo zvifananidzo zvisingabatsiri zvisina chakanaka chazvakavaitira.</para>
  <para style="q1">
    <verse number="20" style="v"/>Ko, vanhu vanozviitira vamwari vavo here?</para>
  <para style="q2">Hongu, asi havasi vamwari!”</para>
  <para style="b"/>
  <para style="q1">
    <verse number="21" style="v"/>“Naizvozvo ndichavadzidzisa,</para>
  <para style="q2">nguva ino ndichavadzidzisa</para>
  <para style="q2">simba rangu noukuru hwangu.</para>
  <para style="q1">Ipapo vachaziva</para>
  <para style="q2">kuti zita rangu ndiJehovha.</para>
  <para style="b"/>
  <chapter number="17" style="c"/>
  <para style="q1">
    <verse number="1" style="v"/>“Chivi chaJudha chakanyorwa nechinyoreso chesimbi,</para>
  <para style="q2">chakanyorwa nomuromo webwe rakapinza kwazvo,</para>
  <para style="q1">pahwendefa dzemwoyo yavo</para>
  <para style="q2">nepanyanga dzearitari dzavo.</para>
  <para style="q1">
    <verse number="2" style="v"/>Kunyange vana vavo vanorangarira</para>
  <para style="q2">aritari dzavo namatanda aAshera</para>
  <para style="q1">munyasi memiti yakapfumvutira</para>
  <para style="q2">uye napazvikomo zvakakwirira.</para>
  <para style="q1">
    <verse number="3" style="v"/>Gomo rangu riri munyika</para>
  <para style="q2">uye pfuma yako namatura ako ose</para>
  <para style="q1">ndichazviendesa kuutapwa,</para>
  <para style="q2">pamwe chete nenzvimbo dzako dzakakwirira,</para>
  <para style="q2">nokuda kwechivi chiri munyika yako yose.</para>
  <para style="q1">
    <verse number="4" style="v"/>Nokuda kwokutadza kwako, ucharasikirwa</para>
  <para style="q2">nenhaka yandakakupa.</para>
  <para style="q1">Ndichakuita muranda wavavengi vako</para>
  <para style="q2">munyika yausingazivi,</para>
  <para style="q1">nokuti wakabatidza kutsamwa kwangu,</para>
  <para style="q2">uye kuchapfuta nokusingaperi.”</para>
  <para style="p">
    <verse number="5" style="v"/>Zvanzi naJehovha:</para>
  <para style="q1">“Ngaatukwe munhu uyo anovimba nomumwe munhu,</para>
  <para style="q2">anovimba nesimba renyama</para>
  <para style="q2">ano mwoyo unofuratira Jehovha.</para>
  <para style="q1">
    <verse number="6" style="v"/>Achafanana negwenzi murenje;</para>
  <para style="q2">haangaoni kubudirira pakunosvika.</para>
  <para style="q1">Achagara munzvimbo dzakaoma dzemugwenga,</para>
  <para style="q2">munyika yomunyu isingagarwi nomunhu.</para>
  <para style="b"/>
  <para style="q1">
    <verse number="7" style="v"/>“Asi akakomborerwa munhu anovimba naJehovha,</para>
  <para style="q2">akaisa chivimbo chake maari.</para>
  <para style="q1">
    <verse number="8" style="v"/>Achafanana nomuti wakasimwa pamvura,</para>
  <para style="q2">unotuma midzi yawo kurukova.</para>
  <para style="q1">Hautyi kana kupisa kuchisvika;</para>
  <para style="q2">mashizha awo anogara ari manyoro.</para>
  <para style="q1">Haufunganyi mugore rokusanaya kwemvura,</para>
  <para style="q2">uye haumboshayiwi zvibereko.”</para>
  <para style="b"/>
  <para style="q1">
    <verse number="9" style="v"/>Mwoyo unonyengera kupfuura zvinhu zvose,</para>
  <para style="q2">uye wakaora chose.</para>
  <para style="q2">Ndiani angauziva?</para>
  <para style="b"/>
  <para style="q1">
    <verse number="10" style="v"/>“Ini Jehovha ndinonzvera mwoyo</para>
  <para style="q2">uye ndinoedza ndangariro,</para>
  <para style="q1">kuti ndipe munhu zvakaringana namafambiro ake,</para>
  <para style="q2">uye zvakafanira mabasa ake.”</para>
  <para style="b"/>
  <para style="q1">
    <verse number="11" style="v"/>Sechikwari chinochochonya mazai achisina kukandira,</para>
  <para style="q2">ndizvo zvakaita munhu anowana pfuma nokusarurama.</para>
  <para style="q1">Pakati pamazuva ake, zvichamusiya,</para>
  <para style="q2">uye pakupedzisira achazviona kuti ibenzi.</para>
  <para style="b"/>
  <para style="q1">
    <verse number="12" style="v"/>Chigaro choushe chinobwinya, chakanga chakasimudzirwa kubva pakutanga,</para>
  <para style="q2">ndicho nzvimbo yedu tsvene.</para>
  <para style="q1">
    <verse number="13" style="v"/>Imi Jehovha, tariro yaIsraeri,</para>
  <para style="q2">vose vanokusiyai vachanyadziswa.</para>
  <para style="q1">Vose vanotsauka kwamuri vachanyorwa muvhu,</para>
  <para style="q2">nokuti vakasiya Jehovha,</para>
  <para style="q2">chitubu chemvura mhenyu.</para>
  <para style="b"/>
  <para style="q1">
    <verse number="14" style="v"/>Haiwa Jehovha, ndiporesei, ipapo ndichaporeswa;</para>
  <para style="q2">ndiponesei, ipapo ndichaponeswa,</para>
  <para style="q2">nokuti imi ndimi wandinorumbidza.</para>
  <para style="q1">
    <verse number="15" style="v"/>Vanogara vachiti kwandiri,</para>
  <para style="q2">“Shoko raJehovha riripiko?</para>
  <para style="q2">Ngarizadziswe iye zvino!”</para>
  <para style="q1">
    <verse number="16" style="v"/>Handina kutiza pakuva mufudzi wenyu;</para>
  <para style="q2">munoziva kuti handina kushora zuva rokupera kwetariro.</para>
  <para style="q2">Zvinobuda mumuromo mangu zviri pachena pamberi penyu.</para>
  <para style="q1">
    <verse number="17" style="v"/>Musava chinhu chinotyisa kwandiri;</para>
  <para style="q2">ndimi utiziro hwangu pazuva renjodzi.</para>
  <para style="q1">
    <verse number="18" style="v"/>Vatambudzi vangu ngavanyadziswe,</para>
  <para style="q2">asi ini ndidzivirirei pakunyadziswa;</para>
  <para style="q1">ngavavhunduswe ivo,</para>
  <para style="q2">asi ini ndidzivirirei kuti ndisavhunduswa.</para>
  <para style="q1">Uyisai pamusoro pavo zuva renjodzi;</para>
  <para style="q2">vaparadzei nokuparadza kwakapetwa kaviri.</para>
  <para style="s1">Kuchengeta Sabata rive Dzvene</para>
  <para style="p">
    <verse number="19" style="v"/>Izvi ndizvo zvakataurwa naJehovha kwandiri: “Enda undomira pasuo ravanhu, panopinda nokubuda namadzimambo eJudha; ugondomirazve pane mamwe masuo ose eJerusarema. <verse number="20" style="v"/>Uti kwavari, ‘Inzwai shoko raJehovha, imi madzimambo eJudha navanhu vose veJudha navose vanogara muJerusarema vanopinda napamasuo aya. <verse number="21" style="v"/>Zvanzi naJehovha: Zvichenjererei kuti murege kutakura mutoro nomusi weSabata kana kuupinza napasuo reJerusarema. <verse number="22" style="v"/>Musabudisa mitoro mudzimba dzenyu kana kuita basa ripi neripi pazuva reSabata, asi chengetai zuva reSabata rive dzvene, sezvandakarayira madzitateguru enyu. <verse number="23" style="v"/>Asi havana kunzwa kana kurereka nzeve dzavo; vakava nemitsipa mikukutu uye havana kumboteerera kana kugamuchira kurayirwa. <verse number="24" style="v"/>Asi kana mukachenjerera kuti munditeerere, ndizvo zvinotaura Jehovha, mukasauya nemitoro napamasuo eguta iri nomusi weSabata, asi muchichengeta zuva reSabata kuti rive dzvene nokusaita basa ripi neripi pazuva iroro, <verse number="25" style="v"/>ipapo madzimambo anogara pachigaro choushe chaDhavhidhi vachauya napamasuo eguta namachinda avo. Ivo namachinda avo vachauya vakakwira ngoro namabhiza, vachiperekedzwa navarume veJudha navose vanogara muJerusarema, uye guta rino richagarwa nokusingaperi. <verse number="26" style="v"/>Vanhu vachauya kumaguta eJudha uye nokumisha yakapoteredza Jerusarema, kubva kunyika yeBhenjamini nokujinga rezvikomo zvokumavirira, nokunyika yemakomo uye nokuNegevhi, vachiuyisa zvipiriso zvinopiswa nezvibayiro, uye zvipiriso zvezviyo, nezvinonhuhwira nezvipo zvokuvonga kuimba yaJehovha. <verse number="27" style="v"/>Asi kana mukarega kunditeerera kuti muchengete zuva reSabata kuti rive dzvene, musingaregi kutakura mutoro pamunopinda pamasuo eJerusarema nezuva reSabata, ipapo ndichabatidza moto usingadzimwe mumasuo eJerusarema uchapedza nharo dzaro.’ ”</para>
  <chapter number="18" style="c"/>
  <para style="s1">Paimba yoMuumbi weHari</para>
  <para style="p">
    <verse number="1" style="v"/>Iri ndiro shoko rakauya kuna Jeremia richibva kuna Jehovha richiti, <verse number="2" style="v"/>“Buruka uende kuimba yomuumbi wehari, ndigokupa shoko rangu ikoko.” <verse number="3" style="v"/>Saka ndakaenda kuimba yomuumbi wehari, ndikamuona achishanda paguyo. <verse number="4" style="v"/>Asi hari yaakanga achiumba nevhu yakashatiswa mumaoko ake; saka muumbi akaita imwe hari akaiumba namaumbiro aaiona akanaka.</para>
  <para style="p">
    <verse number="5" style="v"/>Ipapo shoko raJehovha rakasvika kwandiri richiti, <verse number="6" style="v"/>“Haiwa imba yaIsraeri, handingagoni kuita nemi sezvinoita muumbi wehari uyu here?” ndizvo zvinotaura Jehovha. “Sezvakaita ivhu muruoko rwomuumbi, ndizvo zvamakaita muruoko rwangu, imi imba yaIsraeri. <verse number="7" style="v"/>Kana ndikazivisa panguva ipi zvayo kuti rudzi kana ushe zvidzurwe nokubvarurwa uye zviparadzwe, <verse number="8" style="v"/>uye kana rudzi urwo rwandakayambira rukatendeuka pane zvakaipa zvarwo, ipapo ndichazvidemba ndigorega kuisa pamusoro pavo njodzi yandakanga ndavarongera. <verse number="9" style="v"/>Uye kana pane imwe nguva ndikazivisa kuti rudzi kana ushe zvivakwe uye zvisimwe, <verse number="10" style="v"/>uye kana rukaita zvakaipa pamberi pangu uye rukasanditeerera, ipapo ndicharangarirazve zvakanaka zvandakanga ndichida kuruitira.</para>
  <para style="p">
    <verse number="11" style="v"/>“Naizvozvo zvino uti kuvanhu veJudha naavo vanogara muJerusarema, ‘Zvanzi naJehovha: Tarirai, ndiri kugadzirira njodzi uye ndiri kuronga urongwa hwakaipa pamusoro penyu. Saka dzokai mubve panzira dzenyu dzakaipa, mumwe nomumwe wenyu, uye mushandure nzira dzenyu namaitiro enyu.’ <verse number="12" style="v"/>Asi vachapindura vachiti, ‘Hazvina maturo. Ticharambira pane zvatakafunga; mumwe nomumwe wedu achatevera kusindimara kwomwoyo wake wakaipa.’ ”</para>
  <para style="p">
    <verse number="13" style="v"/>Naizvozvo zvanzi naJehovha:</para>
  <para style="q1">“Bvunzai pakati pevedzimwe ndudzi kuti:</para>
  <para style="q2">Ndiani akambonzwa chimwe chinhu chakadai?</para>
  <para style="q1">Chinhu chakaipa kwazvo chakaitwa</para>
  <para style="q2">neMhandara Israeri.</para>
  <para style="q1">
    <verse number="14" style="v"/>Ko, chando cheRebhanoni</para>
  <para style="q2">chinomboshayikwawo pamawere ematombo here?</para>
  <para style="q1">Ko, mvura yaro inotonhorera inoyerera ichibva kure</para>
  <para style="q2">inombomira kuyerera here?</para>
  <para style="q1">
    <verse number="15" style="v"/>Kunyange zvakadaro, vanhu vangu vakandikanganwa;</para>
  <para style="q2">vanopisira zvinonhuhwira kuzvifananidzo zvisina maturo,</para>
  <para style="q1">izvo zvakaita kuti vagumburwe munzira dzavo,</para>
  <para style="q2">uye napamakwara ekare kare.</para>
  <para style="q1">Vakavaita kuti vafambe mumakwara akatsauka</para>
  <para style="q2">nomumigwagwa isina kugadzirwa.</para>
  <para style="q1">
    <verse number="16" style="v"/>Nyika yavo ichaitwa dongo,</para>
  <para style="q2">chiseko chisingaperi;</para>
  <para style="q1">vose vanopfuura nemo vachashamiswa</para>
  <para style="q2">uye vachadzungudza misoro yavo.</para>
  <para style="q1">
    <verse number="17" style="v"/>Semhepo inobva kumabvazuva,</para>
  <para style="q2">ndichavaparadzira pamberi pavavengi vavo;</para>
  <para style="q1">ndichavaratidza musana wangu kwete uso hwangu,</para>
  <para style="q2">pazuva renjodzi yavo.”</para>
  <para style="p">
    <verse number="18" style="v"/>Vakati, “Uyai tironge zvatingaita naJeremia; nokuti kudzidziswa kwomurayiro navaprista hakungaraswi, kunyange zano rinobva kuna vakachenjera, kana shoko rinobva kuvaprofita. Saka uyai, timurove nendimi dzedu tirege kuteerera chinhu chipi nechipi chaanoreva.”</para>
  <para style="q1">
    <verse number="19" style="v"/>Haiwa Jehovha ndinzweiwo;</para>
  <para style="q2">inzwai zvinorehwa navapomeri vangu!</para>
  <para style="q1">
    <verse number="20" style="v"/>Ko, zvakanaka zvingatsiviwa nezvakaipa here?</para>
  <para style="q2">Kunyange zvakadaro vakandicherera gomba.</para>
  <para style="q1">Rangarirai kuti ndakamira pamberi penyu</para>
  <para style="q2">ndichivareverera,</para>
  <para style="q2">kuti mudzore kutsamwa kwenyu kwavari;</para>
  <para style="q1">
    <verse number="21" style="v"/>Saka sundirai vana vavo kunzara;</para>
  <para style="q2">vaisei kusimba romunondo.</para>
  <para style="q1">Vakadzi vavo ngavarege kuva navana uye ngavave chirikadzi;</para>
  <para style="q2">varume vavo ngavaurayiwe,</para>
  <para style="q2">majaya avo ngaaurayiwe nomunondo muhondo.</para>
  <para style="q1">
    <verse number="22" style="v"/>Kuchema ngakunzwike kuchibva kudzimba dzavo,</para>
  <para style="q2">pamunouyisa vapambi pamusoro pavo pakarepo,</para>
  <para style="q1">nokuti vakachera hunza kuti vandibate,</para>
  <para style="q2">uye vakavanzira tsoka dzangu misungo.</para>
  <para style="q1">
    <verse number="23" style="v"/>Asi munoziva, imi Jehovha,</para>
  <para style="q2">rangano dzavo dzose dzokundiuraya.</para>
  <para style="q1">Musavakanganwira mhaka dzavo</para>
  <para style="q2">kana kudzima zvivi zvavo pamberi penyu.</para>
  <para style="q1">Ngavawisirwe pasi pamberi penyu,</para>
  <para style="q2">muvarove panguva yokutsamwa kwenyu.</para>
  <chapter number="19" style="c"/>
  <para style="p">
    <verse number="1" style="v"/>Zvanzi naJehovha: “Enda undotenga chirongo chevhu kumuumbi wehari. Uende navamwe vakuru vavanhu navaprista. <verse number="2" style="v"/>Muende kuMupata waBheni Hinomi, pedyo napamuromo weSuo reZvaenga. Uparidzepo mashoko andinokuudza, <verse number="3" style="v"/>uchiti, ‘Inzwai shoko raJehovha, imi madzimambo navanhu veJerusarema. Zvanzi naJehovha Mwari Wamasimba Ose, Mwari waIsraeri: Teererai, ndiri kuuyisa njodzi panzvimbo ino ichaita kuti nzeve yomumwe nomumwe anonzwa nezvayo iwunge. <verse number="4" style="v"/>Nokuti vakandisiya vakaita nzvimbo ino kuti ive yamwari wavatorwa; vakapisira zvibayiro mairi kuna vamwari vavasina kuziva ivo kana madzibaba avo kana madzimambo eJudha, uye vakazadza nzvimbo ino neropa ravasina mhosva. <verse number="5" style="v"/>Vakavaka nzvimbo dzakakwirira dzaBhaari kuti vapise vanakomana vavo mumoto sezvipiriso kuna Bhaari, chinhu chandisina kuvarayira kana kureva, uye hachina kumbopinda mupfungwa dzangu. <verse number="6" style="v"/>Saka chenjerai, mazuva anouya, ndizvo zvinotaura Jehovha, apo vanhu vasingazotumidzi nzvimbo ino kuti Tofeti kana kuti Mupata waBheni Hinomi, asi kuti Mupata Wokuuraya.</para>
  <para style="p">
    <verse number="7" style="v"/>“ ‘Ndichaparadza urongwa hwaJudha neJerusarema munzvimbo ino. Ndichavawisira pasi nomunondo pamberi pavavengi vavo, pamaoko avanotsvaka kuvauraya, uye ndichapa zvitunha zvavo sezvokudya kushiri dzedenga nezvikara zvenyika. <verse number="8" style="v"/>Ndichaparadza guta rino uye ndichariita chinhu chinosekwa; vose vanopfuura napo vachashamiswa uye vacharihomera nokuda kwamaronda aro ose. <verse number="9" style="v"/>Ndichaita kuti vadye nyama yavanakomana vavo neyavanasikana vavo, uye nyama yomumwe nomumwe wavo panguva yokurema kwokukombwa kunenge kwaiswa pamusoro pavo navavengi vavo vanotsvaka kuvauraya.’</para>
  <para style="p">
    <verse number="10" style="v"/>“Ipapo uputse chirongo vaya vanoenda newe vakatarisa, <verse number="11" style="v"/>ugoti kwavari, ‘Zvanzi naJehovha Mwari Wamasimba Ose: Ndichaputsa rudzi urwu neguta rino sokuputsika kwechirongo chemuumbi wehari uye hachingagoni kugadzirwazve. Vachaviga vakafa muTofeti kusvikira pasisina nzvimbo. <verse number="12" style="v"/>Izvi ndizvo zvandichaitira nzvimbo ino nokuna vose vanogara muno, ndizvo zvinotaura Jehovha. Ndichaita guta rino seTofeti. <verse number="13" style="v"/>Dzimba dziri muJerusarema nedzamadzimambo eJudha dzichasvibiswa senzvimbo ino, Tofeti, dzimba dzose dzavaipisira zvinonhuhwira pamatenga adzo, vachipisira hondo dzenyeredzi dzose dzokudenga uye vachidururira vamwe vamwari zvipiriso zvokunwa.’ ”</para>
  <para style="p">
    <verse number="14" style="v"/>Ipapo Jeremia akabva kuTofeti, kwaakanga atumwa naJehovha kundoprofita, akandomira muruvazhe rwetemberi yaJehovha ndokuti kuvanhu vose, <verse number="15" style="v"/>“Zvanzi naJehovha Mwari Wamasimba Ose, Mwari waIsraeri: ‘Inzwai! Ndichauyisa pamusoro peguta rino nemisha yakaripoteredza, njodzi imwe neimwe yandakazivisa pamusoro paro, nokuti ivo vakaomesa mitsipa yavo vakaramba kunzwa mashoko angu.’ ”</para>
  <chapter number="20" style="c"/>
  <para style="s1">Jeremia naPashuri</para>
  <para style="p">
    <verse number="1" style="v"/>Muprista Pashuri mwanakomana waImeri, mutariri mukuru mutemberi yaJehovha, akati anzwa Jeremia achiprofita zvinhu izvi, <verse number="2" style="v"/>akarayira kuti Jeremia muprofita arohwe agoiswa muchitokisi paSuo Rokumusoro raBhenjamini raiva patemberi yaJehovha. <verse number="3" style="v"/>Chifumi chamangwana, Pashuri akati amusunungura kubva muchitokisi, Jeremia akati kwaari, “Zita rinopiwa kwauri naJehovha harisi Pashuri, asi Magori-Misabhibhi (zvichireva zvinotyisa kumativi ose). <verse number="4" style="v"/>Nokuti zvanzi naJehovha: ‘Ndichakuita chinhu chinokutyisa iwe pachako nokushamwari dzako dzose; uchadziona nemeso ako dzichiwisirwa pasi nomunondo wavavengi vavo. Ndichaisa Judha rose mumaoko amambo weBhabhironi, uye achavaendesa kuBhabhironi kana kuvauraya nomunondo. <verse number="5" style="v"/>Ndichaisa pfuma yose yeguta rino, nezvose zvavakawana, nezvose zvinokosha zvaro, nepfuma yose yamadzimambo eJudha, mumaoko avavengi vavo. Vachazvipamba ndokuzviendesa kuBhabhironi. <verse number="6" style="v"/>Zvino iwe Pashuri, navose vanogara mumba mako muchatapwa mugondogariswa kuBhabhironi. Uchandofira ikoko, iwe neshamwari dzako dzose dzawaiprofitira nhema.’ ”</para>
  <para style="s1">Kugununʼuna kwaJeremia</para>
  <para style="q1">
    <verse number="7" style="v"/>Haiwa Jehovha makandinyengera, uye ndakanyengerwa;</para>
  <para style="q2">makandikurira uye mukakunda,</para>
  <para style="q1">vanondiseka zuva rose;</para>
  <para style="q2">munhu wose anondiseka.</para>
  <para style="q1">
    <verse number="8" style="v"/>Pandinotaura pose, ndinodanidzira</para>
  <para style="q2">ndichitaura nezvokuita nechisimba nokuparadza.</para>
  <para style="q1">Saka shoko raJehovha rakandivigira</para>
  <para style="q2">kutukwa nokunyadziswa zuva rose.</para>
  <para style="q1">
    <verse number="9" style="v"/>Asi kana ndikati, “Handicharevi zita rake,</para>
  <para style="q2">kana kutaurazve muzita rake,”</para>
  <para style="q1">shoko rake riri mumwoyo mangu rakaita somoto,</para>
  <para style="q2">moto wakapfigirwa mumapfupa angu.</para>
  <para style="q1">Ndaneta nokuridzivisa;</para>
  <para style="q2">zvirokwazvo, handigoni.</para>
  <para style="q1">
    <verse number="10" style="v"/>Ndinonzwa vazhinji vachizevezera vachiti,</para>
  <para style="q2">“Zvinotyisa kumativi ose!</para>
  <para style="q2">Mureverei! Ngatimureverei!”</para>
  <para style="q1">Shamwari dzangu dzose</para>
  <para style="q2">dzakarindira kutedzemuka kwangu, dzichiti,</para>
  <para style="q1">“Zvimwe achanyengererwa;</para>
  <para style="q2">ipapo tigomukunda</para>
  <para style="q2">tigozvitsiva paari.”</para>
  <para style="q1">
    <verse number="11" style="v"/>Asi Jehovha aneni semhare ine simba;</para>
  <para style="q2">saka vatambudzi vangu vachagumburwa, uye havangakundi.</para>
  <para style="q1">Vachakundikana uye vachanyadziswa kwazvo;</para>
  <para style="q2">kusakudzwa kwavo hakungatongokanganwiki.</para>
  <para style="q1">
    <verse number="12" style="v"/>Haiwa Jehovha Wamasimba Ose, iyemi munoedza vakarurama</para>
  <para style="q2">uye munonzvera mwoyo nendangariro,</para>
  <para style="q1">regai ndione kutsiva kwenyu pamusoro pavo,</para>
  <para style="q2">nokuti ndaisa mhaka yangu kwamuri.</para>
  <para style="b"/>
  <para style="q1">
    <verse number="13" style="v"/>Imbirai Jehovha!</para>
  <para style="q2">Ipai rumbidzo kuna Jehovha!</para>
  <para style="q1">Iye anorwira upenyu hwavanoshayiwa</para>
  <para style="q2">kubva mumaoko avakaipa.</para>
  <para style="b"/>
  <para style="q1">
    <verse number="14" style="v"/>Ngaritukwe zuva randakaberekwa!</para>
  <para style="q2">Zuva randakaberekwa namai vangu ngarirege kuropafadzwa!</para>
  <para style="q1">
    <verse number="15" style="v"/>Ngaatukwe munhu akazivisa baba vangu shoko,</para>
  <para style="q2">iye akaita kuti vafare kwazvo, achiti,</para>
  <para style="q2">“Waberekerwa mwana, iye mwanakomana!”</para>
  <para style="q1">
    <verse number="16" style="v"/>Munhu uyo ngaave semaguta</para>
  <para style="q2">akaparadzwa naJehovha asingazvidembi.</para>
  <para style="q1">Ngaanzwe kuungudza mangwanani,</para>
  <para style="q2">nokudanidzirwa kwehondo masikati.</para>
  <para style="q1">
    <verse number="17" style="v"/>Nokuti haana kundiuraya ndiri mudumbu,</para>
  <para style="q2">mai vangu vangadai vari guva rangu,</para>
  <para style="q2">vairamba vane mimba.</para>
  <para style="q1">
    <verse number="18" style="v"/>Ndakambobudireiko mudumbu</para>
  <para style="q2">kuti ndione nhamo nokuchema</para>
  <para style="q2">uye ndigogumisa mazuva angu mukunyadziswa?</para>
  <chapter number="21" style="c"/>
  <para style="s1">Mwari anoramba Chikumbiro chaZedhekia</para>
  <para style="p">
    <verse number="1" style="v"/>Shoko rakauya kuna Jeremia richibva kuna Jehovha panguva yakatuma mambo Zedhekia kwaari Pashuri mwanakomana waMarikiya, nomuprista Zefania mwanakomana waMaaseya. Vakati, <verse number="2" style="v"/>“Dotibvunzirawo kuna Jehovha iye zvino nokuti Nebhukadhinezari mambo weBhabhironi ari kurwa nesu. Zvichida Jehovha angatiitira zvishamiso sepanguva dzakapfuura kuitira kuti uyu abve kwatiri.”</para>
  <para style="p">
    <verse number="3" style="v"/>Asi Jeremia akavapindura achiti, “Udzai Zedhekia kuti, <verse number="4" style="v"/>‘Zvanzi naJehovha, Mwari waIsraeri: Ndava pedyo nokunangisa kwauri zvombo zvehondo zviri mumaoko ako, zvaunoshandisa kurwa namambo weBhabhironi navaBhabhironi vakakukombai kunze kwamasvingo. Uye ndichazviunganidza mukati meguta rino. <verse number="5" style="v"/>Ini ndimene ndicharwa newe noruoko rwakatambanudzwa noruoko rune simba mukutsamwa neshungu nehasha huru. <verse number="6" style="v"/>Ndicharova vanogara muguta rino, zvose vanhu nezvipfuwo, uye zvichafa nedenda rakaipisisa. <verse number="7" style="v"/>Shure kwaizvozvo, ndizvo zvinotaura Jehovha, ndichaisa Zedhekia mambo weJudha, namachinda ake navanhu vari muguta rino vanopunyuka padenda, napamunondo, nepanzara, kuna Nebhukadhinezari mambo weBhabhironi nokuvavengi vavo vanotsvaka kuvauraya. Achavaisa kumunondo; haangavanzwiri urombo, kana ngoni, kana tsitsi.’</para>
  <para style="p">
    <verse number="8" style="v"/>“Zvakare, uti kuvanhu, ‘Zvanzi naJehovha: Tarirai, ndiri kuisa pamberi penyu nzira youpenyu neyorufu. <verse number="9" style="v"/>Ani naani achagara muguta rino achafa nomunondo, nenzara kana nedenda. Asi ani naani achabuda akandozvipira kuvaBhabhironi vakakukombai achararama; achatiza noupenyu hwake. <verse number="10" style="v"/>Ndafunga kuitira guta rino zvakaipa kwete zvakanaka, ndizvo zvinotaura Jehovha. Richaiswa mumaoko amambo weBhabhironi, uye achariparadza nomoto.’</para>
  <para style="p">
    <verse number="11" style="v"/>“Pamusoro paizvozvo, uti kuimba youshe yaJudha, ‘Inzwai shoko raJehovha, <verse number="12" style="v"/>imi imba yaDhavhidhi. Zvanzi naJehovha:</para>
  <para style="q1">“ ‘Tongai nokururamisira mangwanani ari ose,</para>
  <para style="q2">nunurai akabirwa, kubva muruoko rwomudzvinyiriri wake,</para>
  <para style="q1">kuti kutsamwa kwangu kurege kubuda kukakupisai somoto,</para>
  <para style="q2">nokuda kwezvakaipa zvamakaita,</para>
  <para style="q2">kuchipfuta pasina angakudzima.</para>
  <para style="q1">
    <verse number="13" style="v"/>Ndine mhosva newe, Jerusarema,</para>
  <para style="q2">iwe ugere pamusoro pomupata uno</para>
  <para style="q2">pamutunhu wematombo,</para>
  <para style="q4">ndizvo zvinotaura Jehovha,</para>
  <para style="q1">iyemi munoti, “Ndiani angatirwisa?</para>
  <para style="q2">Ndiani angapinda pautiziro hwedu?”</para>
  <para style="q1">
    <verse number="14" style="v"/>Ndichakurovai sezvakafanira mabasa enyu,</para>
  <para style="q4">ndizvo zvinotaura Jehovha.</para>
  <para style="q1">Ndichabatidza moto mumasango enyu</para>
  <para style="q2">uchapisa zvose zvakakupoteredzai.’ ”</para>
  <chapter number="22" style="c"/>
  <para style="s1">Kutongwa kwaMadzimambo Akaipa</para>
  <para style="p">
    <verse number="1" style="v"/>Zvanzi naJehovha: “Burukira kumuzinda wamambo weJudha undoparidza shoko iri ikoko uchiti, <verse number="2" style="v"/>‘Inzwai shoko raJehovha, imi mambo weJudha, iyemi munogara pachigaro choushe chaDhavhidhi, imi namachinda enyu navanhu venyu vanopinda napamasuo aya. <verse number="3" style="v"/>Zvanzi naJehovha: Itai zvakanaka nezvakarurama. Rwirai akabirwa muruoko rwounomumanikidza. Regai kuitira zvakaipa kana chisimba kumutorwa nenherera kana chirikadzi, uye musateura ropa risina mhosva panzvimbo ino. <verse number="4" style="v"/>Nokuti kana mukachenjerera kuteerera mirayiro, ipapo madzimambo anogara pachigaro chaDhavhidhi achapinda napamasuo omuzinda uyu, vakakwira mungoro nepamabhiza vachiperekedzwa namachinda avo navanhu vavo. <verse number="5" style="v"/>Asi kana mukaramba kunzwa mirayiro iyi, ndizvo zvinotaura Jehovha, ndinopika neni ndimene kuti nzvimbo ino ichava dongo.’ ”</para>
  <para style="p">
    <verse number="6" style="v"/>Nokuti zvanzi naJehovha pamusoro pomuzinda wamambo weJudha:</para>
  <para style="q1">“Kunyange wakaita seGireadhi kwandiri,</para>
  <para style="q2">wakaita somusoro weRebhanoni,</para>
  <para style="q1">zvirokwazvo ndichakuita segwenga,</para>
  <para style="q2">semaguta asingagarwi.</para>
  <para style="q1">
    <verse number="7" style="v"/>Ndichatumira vaparadzi pamusoro penyu,</para>
  <para style="q2">mumwe nomumwe nezvombo zvake,</para>
  <para style="q1">uye vachatema matanda enyu emisidhari akanaka</para>
  <para style="q2">vagoakanda mumoto.</para>
  <para style="p">
    <verse number="8" style="v"/>“Marudzi mazhinji avanhu achapfuura nepaguta rino uye vachabvunzana vachiti, ‘Jehovha aitireiko chinhu chakadai kuguta rino?’ <verse number="9" style="v"/>Zvino mhinduro ichati, ‘Nokuti vakasiya sungano yaJehovha Mwari wavo vakanamata uye vakashumira vamwe vamwari.’ ”</para>
  <para style="q1">
    <verse number="10" style="v"/>Musachema mambo akafa kana kuungudza nezvake;</para>
  <para style="q2">asi muchemere kwazvo uyo akatapwa,</para>
  <para style="q2">nokuti haachambodzoki kana kuzoonazve nyika yaakaberekerwa.</para>
  <para style="m">
    <verse number="11" style="v"/>Nokuti zvanzi naJehovha pamusoro paSharumi mwanakomana waJosia, uyo akatevera Baba vake samambo weJudha asi akabva panzvimbo ino: “Haazombodzoki. <verse number="12" style="v"/>Achafira munzvimbo yavakamuendesa kuutapwa; haachazombooni nyika inozve.”</para>
  <para style="q1">
    <verse number="13" style="v"/>“Ane nhamo uyo anovaka muzinda wake nokusarurama,</para>
  <para style="q2">namakamuri ake okumusoro nokusaruramisira,</para>
  <para style="q1">anoshandisa vanhu vokwake pasina chaanovapa,</para>
  <para style="q2">asingavaripiri pakushanda kwavo.</para>
  <para style="q1">
    <verse number="14" style="v"/>Iye anoti, ‘Ndichazvivakira muzinda wakakura</para>
  <para style="q2">una makamuri okumusoro anoyevedza.’</para>
  <para style="q1">Saka anoita mawindo makuru mairi,</para>
  <para style="q2">achiabatanidza nomusidhari,</para>
  <para style="q2">agoashongedza nezvitsvuku.</para>
  <para style="b"/>
  <para style="q1">
    <verse number="15" style="v"/>“Izvozvo zvinokuita mambo here,</para>
  <para style="q2">kuva nemisidhari yakawandawanda?</para>
  <para style="q1">Ko, baba vako havana kuwana zvokudya nezvokunwa here?</para>
  <para style="q2">Iye akaita zvakarurama uye nokururamisira,</para>
  <para style="q2">saka zvose zvakamufambira zvakanaka.</para>
  <para style="q1">
    <verse number="16" style="v"/>Akatongera varombo nevaishayiwa mhaka dzavo,</para>
  <para style="q2">nokudaro zvose zvakafamba zvakanaka.</para>
  <para style="q1">Hazvisizvo zvinoreva kundiziva here?”</para>
  <para style="q2">ndizvo zvinotaura Jehovha.</para>
  <para style="q1">
    <verse number="17" style="v"/>“Asi meso enyu nemwoyo yenyu</para>
  <para style="q2">zvakangotarisa chete papfuma isakarurama,</para>
  <para style="q1">pakuteura ropa risina mhosva</para>
  <para style="q2">napakumanikidza nokuita nechisimba.”</para>
  <para style="m">
    <verse number="18" style="v"/>Naizvozvo zvanzi naJehovha, pamusoro paJehoyakimi mwanakomana waJosia, mambo weJudha:</para>
  <para style="q1">“Havangamuchemi vachiti:</para>
  <para style="q2">‘Yowe-e, mununʼuna wangu! Yowe-e, hanzvadzi yangu!’</para>
  <para style="q1">Havangamuchemi vachiti:</para>
  <para style="q2">‘Yowe-e, tenzi wangu! Yowe-e, ukuru hwake!’</para>
  <para style="q1">
    <verse number="19" style="v"/>Achavigwa sokuvigwa kunoitwa mbongoro,</para>
  <para style="q2">achakwekweredzwa agoraswa kure,</para>
  <para style="q2">kunze kwamasuo eJerusarema.”</para>
  <para style="b"/>
  <para style="q1">
    <verse number="20" style="v"/>“Kwirai kuRebhanoni mudanidzire,</para>
  <para style="q2">inzwi renyu ngarinzwike paBhashani,</para>
  <para style="q1">danidzirai kubva paAbharimi,</para>
  <para style="q2">nokuti shamwari dzenyu dzose dzaparadzwa.</para>
  <para style="q1">
    <verse number="21" style="v"/>Ndakakuyambira uchigere zvakanaka,</para>
  <para style="q2">asi iwe wakati, ‘Handidi kuteerera!’</para>
  <para style="q1">Ndiyo yanga iri nzira yako kubva pauduku hwako;</para>
  <para style="q2">hauna kunditeerera.</para>
  <para style="q1">
    <verse number="22" style="v"/>Mhepo ichadzingira kure vafudzi vako vose,</para>
  <para style="q2">uye shamwari dzako dzichaenda kuutapwa.</para>
  <para style="q1">Ipapo iwe uchanyara uye uchanyadziswa,</para>
  <para style="q2">nokuda kwokuipa kwako kwose.</para>
  <para style="q1">
    <verse number="23" style="v"/>Imi mugere mu‘Rebhanoni,’</para>
  <para style="q2">iyemi makavakirwa matendere mudzimba dzemisidhari,</para>
  <para style="q1">muchagomera sei kurwadza pakuchauya pamusoro penyu,</para>
  <para style="q2">kurwadziwa sekwomukadzi anosununguka!</para>
  <para style="p">
    <verse number="24" style="v"/>“Zvirokwazvo, noupenyu hwangu,” ndizvo zvinotaura Jehovha, “kunyange kana iwe Jehoyakini mwanakomana waJehoyakimi mambo weJudha, wakanga uri mhete muruoko rwangu rworudyi, ndaingokubvisa zvakadaro. <verse number="25" style="v"/>Ndichakuisa mumaoko aavo vanotsvaka kukuuraya, ivo vaunotya, kuna Nebhukadhinezari mambo weBhabhironi nokuvaBhabhironi. <verse number="26" style="v"/>Ndichapotsera iwe namai vakakubereka kune imwe nyika kwamusina kuberekerwa, uye ikoko kwamuchandofira muri vaviri. <verse number="27" style="v"/>Hamuzombodzokizve kunyika yamunoshuva kudzokera kwairi.”</para>
  <para style="q1">
    <verse number="28" style="v"/>Ko, murume uyu Jehoyakini munhu akazvidzika, ihari yakaputsika,</para>
  <para style="q2">chinhu chisina angada here?</para>
  <para style="q1">Seiko iye navana vake vapotserwa kunze,</para>
  <para style="q2">vakarasirwa kunyika yavasingazivi?</para>
  <para style="q1">
    <verse number="29" style="v"/>Iwe nyika, nyika, nyika,</para>
  <para style="q2">inzwa shoko raJehovha!</para>
  <para style="q1">
    <verse number="30" style="v"/>Zvanzi naJehovha:</para>
  <para style="q1">“Nyora munhu uyu seasina mwana,</para>
  <para style="q2">munhu asingazobudiriri pamazuva oupenyu hwake,</para>
  <para style="q1">nokuti hakuna mwana wake achapfuma,</para>
  <para style="q2">hakuna achagara pachigaro choushe chaDhavhidhi,</para>
  <para style="q2">kana kutongazve munyika yeJudha.”</para>
  <chapter number="23" style="c"/>
  <para style="s1">Davi Rakarurama</para>
  <para style="p">
    <verse number="1" style="v"/>“Vane nhamo vafudzi vari kuparadza uye vari kuparadzira makwai amafuro angu!” ndizvo zvinotaura Jehovha. <verse number="2" style="v"/>Naizvozvo zvanzi naJehovha, Mwari waIsraeri, kuvafudzi vanofudza vanhu vangu: “Nemhaka yokuti makaparadzira makwai angu mukaadzingira kure uye mukasava nehanya nawo, ndichaisa rushamhu pamusoro penyu nokuda kwezvakaipa zvamakaita,” ndizvo zvinotaura Jehovha. <verse number="3" style="v"/>“Ini pachangu ndichaunganidza akasara amakwai angu kubva kunyika dzose dzandakanga ndaadzingira uye ndichaadzosera kumafuro awo, kwaachava nezvibereko uye kwaachawanda. <verse number="4" style="v"/>Ndichagadza vafudzi pamusoro pavo vachaafudza, uye havazotyi kana kuvhunduka, uye hakuna rimwe rawo ringashayikwa,” ndizvo zvinotaura Jehovha.</para>
  <para style="q1">
    <verse number="5" style="v"/>“Mazuva achauya,” ndizvo zvinotaura Jehovha,</para>
  <para style="q2">“pandichamutsira Dhavhidhi Davi rakarurama,</para>
  <para style="q1">Mambo achatonga nouchenjeri</para>
  <para style="q2">nokururamisira uye nokuita zvakarurama munyika.</para>
  <para style="q1">
    <verse number="6" style="v"/>Pamazuva ake Judha achaponeswa</para>
  <para style="q2">uye Israeri achagara norugare.</para>
  <para style="q1">Zita rake raachatumidzwa ndirori rokuti:</para>
  <para style="q2">Jehovha Ndiye Kururama Kwedu.</para>
  <para style="m">
    <verse number="7" style="v"/>Naizvozvo zvino mazuva achauya,” ndizvo zvinotaura Jehovha, “avasingazoti, ‘NaJehovha mupenyu iye akabudisa vaIsraeri kubva muIjipiti,’ <verse number="8" style="v"/>asi vachazoti, ‘NaJehovha mupenyu, akabudisa vana vaIsraeri kubva kunyika yokumusoro nokunyika dzose kwaakanga avadzingira.’ Ipapo vachagara munyika yavo.”</para>
  <para style="s1">Vaprofita venhema</para>
  <para style="p">
    <verse number="9" style="v"/>Kana vari vaprofita:</para>
  <para style="q1">Mwoyo wangu waputsika mukati mangu;</para>
  <para style="q2">mapfupa angu ose anodedera.</para>
  <para style="q1">Ndakaita somunhu akadhakwa,</para>
  <para style="q2">somunhu akundwa newaini,</para>
  <para style="q1">nokuda kwaJehovha</para>
  <para style="q2">uye nokuda kwamashoko ake matsvene.</para>
  <para style="q1">
    <verse number="10" style="v"/>Nyika izere nemhombwe;</para>
  <para style="q2">nyika yaoma nokuda kwokutukwa</para>
  <para style="q2">uye mafuro omugwenga aoma.</para>
  <para style="q1">Vaprofita votevera nzira yakaipa</para>
  <para style="q2">uye vanoshandisa simba ravo nokusarurama.</para>
  <para style="b"/>
  <para style="q1">
    <verse number="11" style="v"/>“Muprofita nomuprista vose havana umwari;</para>
  <para style="q2">kunyange mutemberi yangu ndinowana kuipa kwavo,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="12" style="v"/>“Naizvozvo nzira yavo ichatsvedza;</para>
  <para style="q2">vachadzingirwa kurima</para>
  <para style="q2">uye ikoko ndiko kwavachawira.</para>
  <para style="q1">Ndichauyisa njodzi pamusoro pavo</para>
  <para style="q2">mugore ravacharangwa,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="13" style="v"/>“Pakati pavaprofita veSamaria</para>
  <para style="q2">ndakaona chinhu chinonyangadza ichi:</para>
  <para style="q1">Vakaprofita naBhaari,</para>
  <para style="q2">uye vakatungamirira vanhu vangu vaIsraeri mukurasika.</para>
  <para style="q1">
    <verse number="14" style="v"/>Uye pakati pavaprofita veJerusarema</para>
  <para style="q2">ndakaona chimwe chinhu chinonyangadza:</para>
  <para style="q2">Vanoita upombwe uye vanoreva nhema.</para>
  <para style="q1">Vanosimbisa maoko evaiti vezvakaipa,</para>
  <para style="q2">zvokuti hakuna anodzoka pazvakaipa zvake.</para>
  <para style="q1">Vose vakaita seSodhomu kwandiri;</para>
  <para style="q2">vanhu veJerusarema vakaita seGomora.”</para>
  <para style="p">
    <verse number="15" style="v"/>Naizvozvo, zvanzi naJehovha Mwari Wamasimba Ose, pamusoro pavaprofita:</para>
  <para style="q2">“Ndichaita kuti vadye kudya kunovava,</para>
  <para style="q2">uye kuti vanwe mvura ine muchetura,</para>
  <para style="q1">nokuti zvichibva nokumuprofita weJerusarema,</para>
  <para style="q2">kushaya umwari kwapararira panyika yose.”</para>
  <para style="p">
    <verse number="16" style="v"/>Zvanzi naJehovha Wamasimba Ose:</para>
  <para style="q1">“Regai kuteerera zvamunoprofitirwa navaprofita;</para>
  <para style="q2">vanokuzadzai netariro dzenhema.</para>
  <para style="q1">Vanotaura zviratidzo zvinobva pandangariro dzavo,</para>
  <para style="q2">zvisingabvi mumuromo maJehovha.</para>
  <para style="q1">
    <verse number="17" style="v"/>Vanoramba vachiti kuna avo vanondizvidza,</para>
  <para style="q2">‘Jehovha anoti: Muchava norugare.’</para>
  <para style="q1">Uye kuna vaya vose vanotevera kusindimara kwemwoyo yavo,</para>
  <para style="q2">vanoti, ‘Hakuna chakaipa chichakuwirai.’</para>
  <para style="q1">
    <verse number="18" style="v"/>Asi ndiani pakati pavo akamira parangano yaJehovha,</para>
  <para style="q2">kuti aone kana kunzwa shoko rake?</para>
  <para style="q2">Ndiani akateerera akanzwa shoko rake?</para>
  <para style="q1">
    <verse number="19" style="v"/>Tarirai, dutu raJehovha</para>
  <para style="q2">richaputika muhasha dzake,</para>
  <para style="q1">chamupupuri chichimona chakananga</para>
  <para style="q2">pamisoro yavakaipa.</para>
  <para style="q1">
    <verse number="20" style="v"/>Kutsamwa kwaJehovha hakungadzoki,</para>
  <para style="q2">kusvikira apedza</para>
  <para style="q2">zvinovavarirwa nomwoyo wake.</para>
  <para style="q1">Pamazuva achauya</para>
  <para style="q2">muchazvinzwisisa zvakanyatsojeka.</para>
  <para style="q1">
    <verse number="21" style="v"/>Handina kutuma vaprofita ava,</para>
  <para style="q2">kunyange zvakadaro vakamhanya neshoko ravo;</para>
  <para style="q1">ini handina kutaura navo,</para>
  <para style="q2">kunyange zvakadaro vakaprofita.</para>
  <para style="q1">
    <verse number="22" style="v"/>Asi dai vakamira parangano yangu,</para>
  <para style="q2">vangadai vakaparidza mashoko angu kuvanhu vangu,</para>
  <para style="q1">uye vangadai vakavadzora panzira dzavo dzakaipa,</para>
  <para style="q2">napamabasa avo akaipa.</para>
  <para style="b"/>
  <para style="q1">
    <verse number="23" style="v"/>“Ko, ini ndinongori Mwari ari pedyo here,”</para>
  <para style="q4">ndizvo zvinotaura Jehovha,</para>
  <para style="q2">“ndisati ndiri Mwari ari kure?</para>
  <para style="q1">
    <verse number="24" style="v"/>Pano munhu angavanda, panzvimbo dzakavanzika</para>
  <para style="q2">zvokuti handingamuoni here?”</para>
  <para style="q4">ndizvo zvinotaura Jehovha.</para>
  <para style="q2">“Ko, handizadzi denga nenyika here?”</para>
  <para style="q4">ndizvo zvinotaura Jehovha.</para>
  <para style="p">
    <verse number="25" style="v"/>“Ndakanzwa zvakataurwa navaprofita vanoprofita nhema muzita rangu. Vanoti, ‘Ndakarota! Ndakarota!’ <verse number="26" style="v"/>Ko, izvi zvicharamba zviri mumwoyo yavaprofita venhema ava kusvikira rinhi ivo vanoprofita zvokunyengera kwendangariro dzavo? <verse number="27" style="v"/>Vanofunga kuti zviroto zvavanoudzana zvichaita kuti vanhu vangu vakanganwe zita rangu sezvakaita madzibaba avo akakanganwa zita rangu nokuda kwokunamata Bhaari. <verse number="28" style="v"/>Muprofita ane chiroto ngaataure kurota kwake, asi ane shoko rangu ngaataure nokutendeka. Nokuti mashanga ane basa rei pazviyo?” ndizvo zvinotaura Jehovha. <verse number="29" style="v"/>“Shoko rangu harina kufanana nomoto here,” ndizvo zvinotaura Jehovha, “uye nenyundo inoputsanya dombo?”</para>
  <para style="p">
    <verse number="30" style="v"/>“Naizvozvo,” ndizvo zvinotaura Jehovha, “handina ukama navaprofita vanobirana mashoko anofungidzirwa kuti anobva kwandiri. <verse number="31" style="v"/>Hongu,” ndizvo zvinotaura Jehovha, “handina ukama navaprofita vanoshandisa ndimi dzavo vachiti, ‘Jehovha ari kutaura.’ <verse number="32" style="v"/>Zvirokwazvo handina ukama neavo vanoprofita zviroto zvenhema,” ndizvo zvinotaura Jehovha. “Vanovaudza uye vanotsausa vanhu vangu nenhema dzavo dzisina maturo, asi handina kuvatuma kana kuvagadza. Havambobatsiri vanhu ava napaduku pose,” ndizvo zvinotaura Jehovha.</para>
  <para style="s1">Chirevo Chenhema naVaprofita Venhema</para>
  <para style="p">
    <verse number="33" style="v"/>“Paunobvunzwa navanhu ava, vaprofita kana vaprista, vachiti, ‘Chirevo ichi chaJehovha ndecheiko?’ uti kwavari, ‘Chirevo cheiko? Ndichakurasai, ndizvo zvinotaura Jehovha.’ <verse number="34" style="v"/>Kana muprofita kana muprista kana ani zvake achiti, ‘Ichi ndicho chirevo chaJehovha,’ ndicharanga munhu uyo nemhuri yake. <verse number="35" style="v"/>Izvi ndizvo zvamunoramba muchitaura mumwe nomumwe wenyu kushamwari kana kuhama yake muchiti: ‘Mhinduro yaJehovha inoti kudiniko?’ kana kuti ‘Jehovha akataureiko?’ <verse number="36" style="v"/>Hamufaniri kutaura ‘chirevo chaJehovha’ zvakare, nokuti shoko romunhu mumwe nomumwe richava chirevo chake, uye saizvozvo munominamisa mashoko aMwari mupenyu, Jehovha Wamasimba Ose, Mwari wedu. <verse number="37" style="v"/>Izvi ndizvo zvamucharamba muchitaura kumuprofita muchiti: ‘Jehovha akakupindurei?’ kana kuti ‘Jehovha akataurei?’ <verse number="38" style="v"/>Kunyange muchiti, ‘Ichi ndicho chirevo chaJehovha,’ izvi ndizvo zvinotaura Jehovha: Makashandisa mashoko anoti, ‘Ichi ndicho chirevo chaJehovha,’ kunyange ndakanga ndakuudzai kuti musati, ‘Ichi ndicho chirevo chaJehovha’. <verse number="39" style="v"/>Naizvozvo, zvirokwazvo ndichakukanganwai uye ndichakurasai mubve pamberi pangu imi neguta randakakupai uye namadzibaba enyu. <verse number="40" style="v"/>Ndichauyisa pamusoro penyu kunyadziswa kusingaperi, nyadzi dzisingaperi dzisingazokanganwiki.”</para>
  <chapter number="24" style="c"/>
  <para style="s1">Tswanda Mbiri dzaMaonde</para>
  <para style="p">
    <verse number="1" style="v"/>Shure kwokutapwa kwaJehoyakini mwanakomana waJehoyakimi mambo weJudha pamwe chete namachinda, navavezi, navapfuri vesimbi veJudha vachibviswa kuJerusarema vachiendeswa kuBhabhironi naNebhukadhinezari mambo weBhabhironi, Jehovha akandiratidza tswanda mbiri dzine maonde dzakaiswa pamberi petemberi yaJehovha. <verse number="2" style="v"/>Imwe tswanda yaiva namaonde akanaka kwazvo, akaita seaya anotanga kuibva; imwe yacho yaive namaonde akaipa chose, zvokuti akanga asingagoni kudyiwa.</para>
  <para style="p">
    <verse number="3" style="v"/>Ipapo Jehovha akandibvunza achiti, “Uri kuoneiko Jeremia?”</para>
  <para style="p">Ini ndakapindura ndikati, “Maonde. Akanaka acho, akanaka kwazvo, asi akaipa acho akaipa zvokuti haangadyiwi.”</para>
  <para style="p">
    <verse number="4" style="v"/>Ipapo shoko raJehovha rakauya kwandiri rikati, <verse number="5" style="v"/>“Zvanzi naJehovha, Mwari weIsraeri, ‘Sezvakaita maonde aya akanaka, saizvozvo ndicharangarira zvakanaka vatapwa vakabva kuJudha vandakatuma kubva panzvimbo ino ndichivaendesa kunyika yeBhabhironi. <verse number="6" style="v"/>Meso angu acharingira kwavari nokuda kwokunaka kwavo, uye ndichavadzosazve munyika ino. Ndichavavaka uye handingavakoromori; ndichavasima uye handingavadzuri. <verse number="7" style="v"/>Ndichavapa mwoyo wokundiziva, kuti ndini Jehovha. Vachava vanhu vangu, uye ini ndichava Mwari wavo, nokuti vachadzokera kwandiri nomwoyo wavo wose.</para>
  <para style="p">
    <verse number="8" style="v"/>“ ‘Asi sezvakaita maonde akaipa, iwo akaipa kwazvo zvokusagona kudyiwa,’ ndizvo zvinotaura Jehovha, ‘saizvozvo ndichaitira Zedhekia mambo weJudha, namachinda ake, navaya vakasara muJerusarema, kunyange vakasara munyika ino kana vagere muIjipiti. <verse number="9" style="v"/>Ndichavaita chinhu chinovengwa, nechinhu chakaipa kuushe hwose hwenyika, chinhu chinoshorwa, neshumo, chinhu chinosekwa nechinotukwa kwose kwose kwandinovadzingira. <verse number="10" style="v"/>Ndichavatumira munondo, nzara, nehasha pamusoro pavo kusvikira vaparadzwa kubva panyika yandakavapa ivo namadzibaba avo.’ ”</para>
  <chapter number="25" style="c"/>
  <para style="s1">Makore Makumi Manomwe oUtapwa</para>
  <para style="p">
    <verse number="1" style="v"/>Shoko rakauya kuna Jeremia pamusoro pavanhu vose veJudha mugore rechina raJehoyakimi mwanakomana waJosia mambo weJudha, iro rakanga riri gore rokutanga raNebhukadhinezari mambo weBhabhironi. <verse number="2" style="v"/>Saka Jeremia muprofita akati kuvanhu vose veJudha nokuna vose vaigara muJerusarema: <verse number="3" style="v"/>Kwamakore makumi maviri namatatu, kubva pagore regumi namatatu raJosia mwanakomana waAmoni mambo weJudha kusvikira zuva ranhasi, shoko raJehovha ranga richiuya kwandiri uye ini ndikataura ndataurazve kwamuri, asi hamuna kuteerera.</para>
  <para style="p">
    <verse number="4" style="v"/>Uye kunyange Jehovha akatuma varanda vake kwamuri ivo vaprofita nguva nenguva, imi hamuna kuteerera kana kurereka nzeve dzenyu. <verse number="5" style="v"/>Ivo vakati, “Dzokai zvino mumwe nomumwe wenyu, kubva panzira dzenyu dzakaipa nepamabasa enyu akaipa, mugogara munyika yamakapiwa naJehovha imi namadzibaba enyu nokusingaperi. <verse number="6" style="v"/>Regai kutevera vamwe vamwari kuti muvashumire uye muvanamate; murege kunditsamwisa nezvakaitwa namaoko enyu. Ipapo handingakuitirei zvakaipa.”</para>
  <para style="p">
    <verse number="7" style="v"/>“Asi imi hamuna kunditeerera,” ndizvo zvinotaura Jehovha, “uye makanditsamwisa nezvakaitwa namaoko enyu, mukaita kuti zvakaipa zvikuwirei.”</para>
  <para style="p">
    <verse number="8" style="v"/>Naizvozvo zvanzi naJehovha Wamasimba Ose: “Nemhaka yokuti hamuna kuteerera mashoko angu, <verse number="9" style="v"/>ndichadana marudzi ose okumusoro uye nomuranda wangu Nebhukadhinezari mambo weBhabhironi,” ndizvo zvinotaura Jehovha, “uye ndichavauyisa kuzorwa nenyika ino navanogaramo uye nendudzi dzose dzakavapoteredza. Ndichavaparadza zvachose uye ndichavaita chinhu chinovengwa nechinosekwa, nedongo nokusingaperi. <verse number="10" style="v"/>Ndichabvisa pakati pavo manzwi okupembera nomufaro, namanzwi emwenga neechikomba, nenzwi reguyo nechiedza chemwenje. <verse number="11" style="v"/>Nyika ino yose ichava dongo, uye marudzi aya achashandira mambo weBhabhironi kwemakore makumi manomwe.</para>
  <para style="p">
    <verse number="12" style="v"/>“Asi kana makore makumi manomwe apera, ndicharova mambo weBhabhironi norudzi rwake, nenyika yavaBhabhironi, pamusoro pemhosva yavo,” ndizvo zvinotaura Jehovha, “uye ndichaiita dongo nokusingaperi. <verse number="13" style="v"/>Ndichauyisa pamusoro penyika iyo zvinhu zvose zvandakataura pamusoro payo, zvose zvakanyorwa mubhuku iri nezvakaprofitwa naJeremia pamusoro pendudzi dzose. <verse number="14" style="v"/>Ivo pachavo vachatapwa nendudzi zhinji namadzimambo makuru; ini ndichavaripira zvakaenzana nokubata kwavo uye namabasa emaoko avo.”</para>
  <para style="s1">Mukombe woKutsamwa kwaMwari</para>
  <para style="p">
    <verse number="15" style="v"/>Izvi ndizvo zvakataurwa naJehovha, Mwari waIsraeri, kwandiri: “Tora kubva muruoko rwangu mukombe uyu wakazara newaini yokutsamwa kwangu unwise ndudzi dzose dzandinokutuma kwadziri. <verse number="16" style="v"/>Kana vachinge vainwa vachadzedzereka nokupenga nokuda kwomunondo wandichatuma pakati pavo.”</para>
  <para style="p">
    <verse number="17" style="v"/>Saka ndakatora mukombe muruoko rwaJehovha ndikaita kuti ndudzi dzose dzaakandituma kwadziri dzinwe:</para>
  <para style="b"/>
  <para style="li1">
    <verse number="18" style="v"/>Jerusarema namaguta eJudha, namadzimambo, namachinda aro, kuti aitwe matongo, chinhu chinovengwa nechinosekesa, nechinotukwa, sezvaakaita iye nhasi;</para>
  <para style="li1">
    <verse number="19" style="v"/>Faro mambo weIjipiti, navaranda vake, namachinda ake uye navanhu vake vose, <verse number="20" style="v"/>navatorwa vose variko;</para>
  <para style="li1">namadzimambo ose eUzi;</para>
  <para style="li1">namadzimambo ose eFiristia (neavo veAshikeroni, neGaza, neEkironi, navanhu vakasiyiwa kuAshidhodhi);</para>
  <para style="li1">
    <verse number="21" style="v"/>Edhomu neMoabhu neAmoni;</para>
  <para style="li1">
    <verse number="22" style="v"/>namadzimambo ose eTire neSidhoni;</para>
  <para style="li1">namadzimambo emuzviwi mhiri kwegungwa;</para>
  <para style="li1">
    <verse number="23" style="v"/>neDhedhani, neTema, neBhuzi navose vari kunzvimbo dziri kure;</para>
  <para style="li1">
    <verse number="24" style="v"/>madzimambo ose eArabhia namadzimambo ose enyika dzavatorwa vanogara mugwenga;</para>
  <para style="li1">
    <verse number="25" style="v"/>namadzimambo ose eZimuri, neEramu neFiristia,</para>
  <para style="li1">
    <verse number="26" style="v"/>namadzimambo ose okumusoro vepedyo nevokure, mumwe achitevera mumwe, ushe hwose huri pamusoro penyika.</para>
  <para style="li1">Shure kwaivava vose, mambo weSheshaki achazoinwawo.</para>
  <para style="b"/>
  <para style="p">
    <verse number="27" style="v"/>“Ipapo uvaudze kuti, ‘Zvanzi naJehovha Wamasimba Ose, Mwari weIsraeri: Inwai mudhakwe, murutse, muwe, uye murege kuzomukazve nokuda kwomunondo wandichatuma pakati penyu.’ <verse number="28" style="v"/>Asi kana vakaramba kutora mukombe muruoko rwako kuti vamwe, uti kwavari, ‘Zvanzi naJehovha Wamasimba Ose: Munofanira kuinwa! <verse number="29" style="v"/>Tarirai, ndava kutanga kuuyisa njodzi pamusoro peguta rinodanwa neZita rangu, ko, imi mungarega kurangwa here? Hamungaregi kurangwa nokuti ndava kudana munondo pamusoro pavose vagere panyika, ndizvo zvinotaura Jehovha Wamasimba Ose.’</para>
  <para style="p">
    <verse number="30" style="v"/>“Zvino chiprofita mashoko aya ose pamusoro pavo uchiti:</para>
  <para style="q1">“ ‘Jehovha achaomba ari kumusoro;</para>
  <para style="q2">achatinhira ari pachigaro chake chitsvene</para>
  <para style="q2">uye achaomba zvikuru pamusoro penyika yake.</para>
  <para style="q1">Achadanidzira sezvinoita vanotsika mazambiringa,</para>
  <para style="q2">achidanidzira kuna vose vagere panyika.</para>
  <para style="q1">
    <verse number="31" style="v"/>Bope richaunga kusvikira kumagumo enyika,</para>
  <para style="q2">nokuti Jehovha achapa ndudzi mhosva;</para>
  <para style="q1">achauyisa kutonga pamusoro pamarudzi ose avanhu</para>
  <para style="q2">uye achaisa vakaipa kumunondo,’ ”</para>
  <para style="q4">ndizvo zvinotaura Jehovha.</para>
  <para style="p">
    <verse number="32" style="v"/>Zvanzi naJehovha Wamasimba Ose:</para>
  <para style="q1">“Tarirai, njodzi iri kupararira</para>
  <para style="q2">ichibva kuno rumwe rudzi ichienda kuno rumwe;</para>
  <para style="q1">dutu guru rasimuka</para>
  <para style="q2">richibva kumagumo enyika.”</para>
  <para style="m">
    <verse number="33" style="v"/>Panguva iyo vakaurayiwa naJehovha vachava pose pose vachibva kuno mumwe mugumo wenyika kusvikira kuno mumwe. Havangachemwi kana kuunganidzwa, kana kuvigwa, asi vachava somupfudze uri pamusoro penyika.</para>
  <para style="q1">
    <verse number="34" style="v"/>Chemai uye muungudze, imi vafudzi;</para>
  <para style="q2">umburukai muguruva, imi vatungamiri veboka.</para>
  <para style="q1">Nokuti nguva yokuurayiwa kwenyu yasvika;</para>
  <para style="q2">muchawa mugopwanyika somudziyo wakanaka wevhu.</para>
  <para style="q1">
    <verse number="35" style="v"/>Vafudzi vachashayiwa kwokutizira,</para>
  <para style="q2">uye vakuru veboka vachashayiwa kwokutizira.</para>
  <para style="q1">
    <verse number="36" style="v"/>Inzwai kuchema kwavafudzi,</para>
  <para style="q2">kuungudza kwavatungamiri veboka,</para>
  <para style="q2">nokuti Jehovha ari kuparadza mafuro avo.</para>
  <para style="q1">
    <verse number="37" style="v"/>Mafuro ano runyararo achaparadzwa</para>
  <para style="q2">nokuda kwokutsamwa kunotyisa kwaJehovha.</para>
  <para style="q1">
    <verse number="38" style="v"/>Seshumba, achabva panzvimbo yake yokuvanda,</para>
  <para style="q2">uye nyika yavo ichaparadzwa</para>
  <para style="q1">nokuda kwomunondo womumanikidzi,</para>
  <para style="q2">uye nokuda kwokutsamwa kunotyisa kwaJehovha.</para>
  <chapter number="26" style="c"/>
  <para style="s1">Vanotsvaka kuuraya Jeremia</para>
  <para style="p">
    <verse number="1" style="v"/>Pamazuva okutanga kubata ushe kwaJehoyakimi mwanakomana waJosia mambo weJudha, shoko iri rakabva kuna Jehovha richiti, <verse number="2" style="v"/>“Zvanzi naJehovha: Mira paruvazhe rweimba yaJehovha utaure kuvanhu vose vomumaguta eJudha vanouya kuzonamata muimba yaJehovha. Uvaudze zvose zvandinokurayira, usadarikira kana shoko rimwe chete, <verse number="3" style="v"/>Zvimwe vachanzwa mumwe nomumwe akadzoka panzira dzake dzakaipa. Ipapo ndichazvidemba ndikarega kuisa pamusoro pavo njodzi yandanga ndichifunga kuvaitira nokuda kwezvakaipa zvavakaita. <verse number="4" style="v"/>Uti kwavari, ‘Zvanzi naJehovha: Kana musinganditeereri, uye musingateveri murayiro wangu, wandakaisa pamberi penyu, <verse number="5" style="v"/>uye kana musingateereri mashoko avaranda vangu ivo vaprofita, vandakatuma ndikatumazve kwamuri (Kunyange musina kuteerera), <verse number="6" style="v"/>ipapo ndichaita kuti imba ino ive seShiro uye guta rino kuti rive chinhu chinotukwa pakati pendudzi dzose dzepanyika.’ ”</para>
  <para style="p">
    <verse number="7" style="v"/>Vaprista navaprofita navanhu vose vakanzwa Jeremia achitaura mashoko aya ari mumba maJehovha. <verse number="8" style="v"/>Asi Jeremia akati achangopedza kuudza vanhu vose zvose zvaakanga arayirwa naJehovha kuti ataure, vaprista navaprofita navanhu vose vakamubata vakati, “Unofanira kufa! <verse number="9" style="v"/>Unoprofitirei muzita raJehovha uchiti imba ino ichava seShiro uye guta rino richava dongo uye richashaya anogaramo?” Vanhu vose vakaunganira Jeremia mumba maJehovha.</para>
  <para style="p">
    <verse number="10" style="v"/>Machinda eJudha akati anzwa nezvezvinhu izvi, vakakwidza vachibva kumuzinda wamambo vakaenda kuimba yaJehovha vakandogara pamukova wepaSuo Idzva weimba yaJehovha. <verse number="11" style="v"/>Ipapo vaprista navaprofita vakati kumachinda nokuvanhu vose, “Munhu uyu anofanira kutongerwa rufu nokuti akaprofita zvakaipa pamusoro peguta rino. Mazvinzwira imi nenzeve dzenyu!”</para>
  <para style="p">
    <verse number="12" style="v"/>Ipapo Jeremia akati kumachinda ose nokuvanhu vose, “Jehovha akandituma kuzoprofita pamusoro peimba ino napamusoro peguta rino, zvinhu zvose zvamakanzwa. <verse number="13" style="v"/>Zvino, chinatsai nzira dzenyu nezviito zvenyu muteerere Jehovha Mwari wenyu. Ipapo Jehovha achazvidemba akarega kuuyisa pamusoro penyu njodzi yaakareva. <verse number="14" style="v"/>Asi kana ndirini, ndiri mumaoko enyu; itai henyu zvamunofunga pamusoro pangu sezvamunoona zvakanaka uye zvakarurama. <verse number="15" style="v"/>Kunyange zvakadaro hazvo, zivai kuti, kana mukandiuraya muchamisa mhosva yeropa risina mhaka pamusoro penyu uye napamusoro peguta rino, nepamusoro pevose vanogara mariri, nokuti zvirokwazvo Jehovha akandituma kwamuri kuti nditaure mashoko ose aya munzeve dzenyu.”</para>
  <para style="p">
    <verse number="16" style="v"/>Ipapo machinda navanhu vose vakati kuvaprista nokuvaprofita, “Munhu uyu haafaniri kutongerwa rufu! Ataura kwatiri muzita raJehovha Mwari wedu.”</para>
  <para style="p">
    <verse number="17" style="v"/>Vamwe vavakuru venyika vakasimuka vakati kuungano yose yavanhu, <verse number="18" style="v"/>“Mikaya wokuMorasheti akaprofita pamazuva aHezekia mambo weJudha. Akaudza vanhu vose veJudha kuti, ‘Zvanzi naJehovha Wamasimba Ose:</para>
  <para style="q1">“ ‘Zioni richarimwa somunda,</para>
  <para style="q2">Jerusarema richava murwi wamabwe,</para>
  <para style="q2">negomo retemberi richava chikomo chakamera miti.’</para>
  <para style="m">
    <verse number="19" style="v"/>Ko, Hezekia mambo weJudha kana mumwewo zvake weJudha ndiye akamuuraya here? Ko, Hezekia haana kutya Jehovha akatsvaka nyasha dzake here? Uye Jehovha haana kuzvidemba, akarega kuuyisa njodzi yaakanga ataura pamusoro pavo here? Tava kuda kuzviunzira dambudziko rakaipisisa pamusoro pedu!”</para>
  <para style="p">
    <verse number="20" style="v"/>(Zvino Uria mwanakomana waShemaya aibva kuKiriati Tearimi ndiye mumwe murume akaprofita muzita raJehovha; akaprofita zvinhu zvimwe chetezvo pamusoro peguta rino nenyika ino sezvakangoitwawo naJeremia. <verse number="21" style="v"/>Mambo Jehoyakimi namakurukota ake ose namachinda ake vakati vanzwa mashoko ake, mambo akatsvaka kumuuraya. Asi Uria akazvinzwa akatya ndokubva atizira kuIjipiti. <verse number="22" style="v"/>Kunyange zvakadaro, mambo Jehoyakimi akatuma Erinatani mwanakomana waAkibhori kuIjipiti, pamwe chete navamwe varume. <verse number="23" style="v"/>Vakabudisa Uria kubva kuIjipiti vakamuendesa kuna Mambo Jehoyakimi uyo akaita kuti aurayiwe uye mutumbi wake ukakandwa kunzvimbo yaivigirwa vanhuwo zvavo).</para>
  <para style="p">
    <verse number="24" style="v"/>Pamusoro paizvozvo Ahikami mwanakomana waShafani akatsigira Jeremia, nokudaro haana kuzoiswa mumaoko avanhu kuti aurayiwe.</para>
  <chapter number="27" style="c"/>
  <para style="s1">VaJudha vanofanira kushandira Nebhukadhinezari</para>
  <para style="p">
    <verse number="1" style="v"/>Pakutanga kwokubata ushe kwaZedhekia mwanakomana waJosia mambo weJudha, shoko iri rakasvika kuna Jeremia richibva kuna Jehovha, richiti: <verse number="2" style="v"/>Izvi ndizvo zvataurwa naJehovha kwandiri: “Ita joko remakashu namatanda ugoriisa pamutsipa wako. <verse number="3" style="v"/>Ipapo ugotuma shoko kuna mambo weEdhomu, nokuna mambo weMoabhu, noweAmoni, noweTire neSidhoni noruoko rwenhume dzinouya kuJerusarema kuna Zedhekia mambo weJudha. <verse number="4" style="v"/>Uvape shoko ravanatenzi vavo uchiti, ‘Zvanzi naJehovha Wamasimba Ose iye Mwari waIsraeri, “Taurai izvi kuna vanatenzi venyu kuti: <verse number="5" style="v"/>Ndakaita nyika navanhu vayo, nemhuka dziri mairi nesimba rangu guru uye noruoko rwakatambanudzwa, uye ndinoipa kuna ani zvake anondifadza. <verse number="6" style="v"/>Zvino, ndichapa nyika dzako dzose kumuranda wangu Nebhukadhinezari mambo weBhabhironi; uye kuti kunyange zvikara zvesango zvive pasi pake. <verse number="7" style="v"/>Ndudzi dzose dzichamushandira, iye nemwanakomana wake, nomuzukuru wake, kusvikira nguva yenyika yake yasvika; ipapo ndudzi zhinji namadzimambo makuru vachamuita muranda.</para>
  <para style="p">
    <verse number="8" style="v"/>“ ‘ “Kunyange zvakadaro, kana rudzi rupi norupi kana ushe hupi nohupi hukasazoshandira Nebhukadhinezari mambo weBhabhironi kana hukazoisa mutsipa warwo pasi pejoko rake, ndicharanga rudzi urwo nomunondo, nenzara uye nedenda, kusvikira ndarupedza noruoko rwake, ndizvo zvinotaura Jehovha. <verse number="9" style="v"/>Saka musateerera vaprofita venyu, navavuki venyu, kana vanodudzira hope kana vafemberi kana varoyi vanokuudzai kuti, ‘Hamungashandiri mambo weBhabhironi’. <verse number="10" style="v"/>Vanokuprofitirai nhema dzichangoita kuti mubviswe muendeswe kure nenyika dzenyu; ndichakudzingai uye muchaparara. <verse number="11" style="v"/>Asi kana rudzi rupi norupi rukazoisa mutsipa warwo pasi pejoko ramambo weBhabhironi rukamushandira, ndichaita kuti rudzi urwo rurambe rwuri munyika yarwo kuti varime vagogaramo, ndizvo zvinotaura Jehovha.” ’ ”</para>
  <para style="p">
    <verse number="12" style="v"/>Ndakapa shoko rimwe chetero kuna Zedhekia mambo weJudha. Ndakati, “Isa mutsipa wako pasi pejoko ramambo weBhabhironi; umushandire iye navanhu vake, ugorarama. <verse number="13" style="v"/>Ko, iwe navanhu vako muchafireiko nomunondo, nenzara uye nedenda izvo zvakanzi naJehovha ndichaitira rudzi rupi norupi rucharega kushandira mambo weBhabhironi? <verse number="14" style="v"/>Regai kuteerera mashoko avaprofita vanoti kwamuri, ‘Hamungashandiri mambo weBhabhironi,’ nokuti vanoprofita nhema pamusoro penyu. <verse number="15" style="v"/>‘Ini handina kuvatuma,’ ndizvo zvinotaura Jehovha. ‘Vari kuprofita nhema muzita rangu. Naizvozvo, ndichakudzingai, mugoparara mose imi navaprofita vanoprofita kwamuri.’ ”</para>
  <para style="p">
    <verse number="16" style="v"/>Ipapo ndakati kuvaprista navanhu vose ava, “Zvanzi naJehovha: Regai kuteerera vaprofita vanoti, ‘Iye zvino, nokukurumidza, midziyo yakabviswa mutemberi yaJehovha ichadzoswazve kubva kuBhabhironi.’ Vari kukuprofitirai nhema. <verse number="17" style="v"/>Regai kuvateerera. Shandirai mambo weBhabhironi, mugorarama. Guta rino richaitireiko dongo? <verse number="18" style="v"/>Kana vari vaprofita uye vane shoko raJehovha ngavakumbirise kuna Jehovha, Wamasimba Ose kuti midziyo yakasara muimba yaJehovha, nomumuzinda wamambo weJudha neJerusarema irege kutakurwa ichiendeswa kuBhabhironi. <verse number="19" style="v"/>Nokuti izvi ndizvo zvinotaura Jehovha Wamasimba Ose pamusoro pembiru, neGungwa, napamusoro pezvigadziko zvinofambiswa nemimwe midziyo yakasara muguta rino, <verse number="20" style="v"/>zvisina kutorwa naNebhukadhinezari mambo weBhabhironi paakatapa Jehoyakini, mwanakomana waJehoyakimi mambo weJudha, pamwe chete navakuru vose veJudha neJerusarema, kubva kuJerusarema achivaendesa kuBhabhironi. <verse number="21" style="v"/>Hongu, zvanzi naJehovha Wamasimba Ose, Mwari waIsraeri, pamusoro pezvinhu zvakasiyiwa mutemberi yaJehovha nomumuzinda wamambo weJudha uye nomuJerusarema: <verse number="22" style="v"/>‘Zvichatakurwa zvichiendeswa kuBhabhironi uye ndiko kwazvichagara kusvikira pazuva randichavavinga,’ ndizvo zvinotaura Jehovha. ‘Ipapo ndichavadzosa ndigovagarisazve panzvimbo ino.’ ”</para>
  <chapter number="28" style="c"/>
  <para style="s1">Hanania Muprofita Wenhema</para>
  <para style="p">
    <verse number="1" style="v"/>Pakutanga kwokubata ushe kwaZedhekia mambo weJudha, mugore rechina, nomwedzi wechishanu wegore racho iroro, muprofita Hanania mwanakomana waAzuri, aibva kuGibheoni, akati kwandiri tiri mumba yaJehovha pamberi pavaprista navanhu vose, <verse number="2" style="v"/>“Zvanzi naJehovha Mwari Wamasimba Ose, Mwari waIsraeri, ‘Ndichavhuna joko ramambo weBhabhironi. <verse number="3" style="v"/>Makore maviri asati apera, ndichadzosa kunzvimbo ino midziyo yose yeimba yaJehovha yakanga yatorwa naNebhukadhinezari mambo weBhabhironi kubva kuno akaiendesa kuBhabhironi. <verse number="4" style="v"/>Ndichadzosazve kunzvimbo ino Jehoyakini mwanakomana waJehoyakimi mambo weJudha navose vakatapwa kubva kuJudha, vakaenda kuBhabhironi,’ ndizvo zvinotaura Jehovha, ‘nokuti ndichavhuna joko ramambo weBhabhironi.’ ”</para>
  <para style="p">
    <verse number="5" style="v"/>Ipapo muprofita Jeremia akapindura muprofita Hanania pamberi pavaprista navanhu vose vakanga vamire muimba yaJehovha. <verse number="6" style="v"/>Akati, “Ameni! Jehovha ngaaite izvozvo! Jehovha ngaazadzise mashoko awakaprofita, nokudzosa midziyo yeimba yaJehovha nevakatapwa vose kunzvimbo ino vachibva kuBhabhironi. <verse number="7" style="v"/>Kunyange zvakadaro, chinzwa zvandinokutaurira munzeve dzako nomunzeve dzavanhu vose: <verse number="8" style="v"/>Kubva kare, vaprofita vakakutangira iwe neni vakaprofitira nyika zhinji noushe ukuru pamusoro pehondo, nenjodzi uye denda. <verse number="9" style="v"/>Asi muprofita anoprofita zvorugare ndiye achazivikanwa somunhu akatumwa naJehovha zvechokwadi kana chete shoko raakaprofita rikaitika.”</para>
  <para style="p">
    <verse number="10" style="v"/>Ipapo muprofita Hanania akabvisa joko pamutsipa womuprofita Jeremia akarivhuna, <verse number="11" style="v"/>uye akati, pamberi pavanhu vose, “Zvanzi naJehovha: ‘Saizvozvi ndichavhuna joko raNebhukadhinezari mambo weBhabhironi kubva pamutsipa wendudzi dzose makore maviri asati apera.’ ” Adaro, muprofita Jeremia akaenda hake.</para>
  <para style="p">
    <verse number="12" style="v"/>Mushure mokunge muprofita Hanania avhuna joko pamutsipa waJeremia, shoko raJehovha rakasvika kuna Jeremia richiti, <verse number="13" style="v"/>“Enda unoudza Hanania kuti, ‘Zvanzi naJehovha: Wavhuna joko redanda, asi panzvimbo yaro uchawana joko resimbi. <verse number="14" style="v"/>Zvanzi naJehovha Wamasimba Ose, Mwari weIsraeri, ndichaisa joko resimbi pamitsipa yendudzi idzi dzose kuti vashandire Nebhukadhinezari mambo weBhabhironi, uye vachamushandira. Ndichaita kuti ave nesimba kunyange nepamusoro pezvikara zvesango.’ ”</para>
  <para style="p">
    <verse number="15" style="v"/>Ipapo muprofita Jeremia akati kuna Hanania muprofita, “Inzwa, Hanania! Jehovha haana kukutuma iwe, asi wakanyengera rudzi urwu kuti ruvimbe nenhema dzako. <verse number="16" style="v"/>Naizvozvo, zvanzi naJehovha, ‘Ndava pedyo nokukubvisa pamusoro penyika. Gore iro rino chairo uchafa, nokuti wakaparidza zvinomukira Jehovha.’ ”</para>
  <para style="p">
    <verse number="17" style="v"/>Mumwedzi wechinomwe wegore racho iroro, muprofita Hanania akafa.</para>
  <chapter number="29" style="c"/>
  <para style="s1">Tsamba kuVatapwa</para>
  <para style="p">
    <verse number="1" style="v"/>Zvino aya ndiwo mashoko etsamba yakatumwa nomuprofita Jeremia kubva kuJerusarema ichienda kuvakuru vakanga vachiri vapenyu pakati pavatapwa, nokuvaprista navaprofita, navamwe vanhu vose vakanga vaendeswa kuutapwa kuBhabhironi naNebhukadhinezari vachibviswa kuJerusarema. <verse number="2" style="v"/>(Izvi zvakaitika shure kwokunge Mambo Jehoyakini namai vake, namachinda omuruvazhe rwamambo, navatungamiri veJudha neJerusarema, navavezi, navapfuri, vaendeswa kuutapwa vachibviswa kuJerusarema.) <verse number="3" style="v"/>Akaendesa tsamba iyi noruoko rwaErasa, mwanakomana waShafani, naGemaria mwanakomana waHirikia, avo vakatumwa naZedhekia mambo waJudha kuna Mambo Nebhukadhinezari kuBhabhironi. Yaiti:</para>
  <para style="pm">
    <verse number="4" style="v"/>Zvanzi naJehovha Wamasimba Ose, Mwari waIsraeri, kuna vose vandakaendesa kuutapwa kuBhabhironi vachibva kuJerusarema: <verse number="5" style="v"/>“Zvivakirei dzimba mugare; murime mapindu mugodya zvibereko zvawo. <verse number="6" style="v"/>Wananai mugova navanakomana navanasikana; tsvakirai vanakomana venyu vakadzi uye muwanise vanasikana venyu, kuti naivowo vave navanakomana navanasikana. Muwande ikoko; musadzikira pakuwanda. <verse number="7" style="v"/>Uyezve, mutsvake rugare nokubudirira kweguta randakakuendesai kuutapwa. Murinyengeterere kuna Jehovha, nokuti kana rikabudirira, nemiwo muchabudirira.” <verse number="8" style="v"/>Nokuti, zvanzi naJehovha Wamasimba Ose, Mwari weIsraeri, “Musarega vaprofita navavuki vari pakati penyu vachikunyengerai. Musateerera kurota kwamunovakurudzira kuti varote. <verse number="9" style="v"/>Vanokuprofitirai nhema muzita rangu. Handina kuvatuma,” ndizvo zvinotaura Jehovha.</para>
  <para style="pm">
    <verse number="10" style="v"/>Nokuti zvanzi naJehovha: “Panopera makore makumi manomwe eBhabhironi, ndichauyazve kwamuri ndigozadzisa zvakanaka zvandakavimbisa kuti ndichakudzoserai kunzvimbo ino. <verse number="11" style="v"/>Nokuti ndinoziva urongwa hwandinahwo pamusoro penyu,” ndizvo zvinotaura Jehovha, “urongwa hwokuti mubudirire, kwete kukuitirai zvakaipa, urongwa hunokupai tariro neramangwana rakanaka. <verse number="12" style="v"/>Ipapo muchadana kwandiri uye muchauya kuzonyengetera kwandiri, neni ndichakunzwai. <verse number="13" style="v"/>Muchanditsvaka mukandiwana, pamunonditsvaka nemwoyo yenyu yose. <verse number="14" style="v"/>Ndichawanikwa nemi,” ndizvo zvinotaura Jehovha, “uye ndichakudzosai kubva kuutapwa. Ndichakuunganidzai kubva kundudzi dzose nokunzvimbo dzandakanga ndakudzingirai,” ndizvo zvinotaura Jehovha, “uye ndichakudzoseraizve kunzvimbo yandakanga ndakubudisai ndichikuendesai kuutapwa.”</para>
  <para style="pm">
    <verse number="15" style="v"/>Imi mungati henyu, “Jehovha akatimutsira vaprofita muBhabhironi,” <verse number="16" style="v"/>asi zvanzi naJehovha pamusoro pamambo achagara pachigaro choushe chaDhavhidhi navanhu vose vanosara vari muguta rino, vanhu venyika yenyu vasina kuenda nemi kuutapwa, <verse number="17" style="v"/>hongu, zvanzi naJehovha Wamasimba Ose, “Ndichatuma munondo, nzara nedenda pamusoro pavo uye ndichavaita samaonde akaipa akaora zvokuti haangadyiwi. <verse number="18" style="v"/>Ndichavatevera nomunondo, nzara nedenda uye ndichavaita chinhu chinovengwa noushe hwose hwenyika uye chinhu chinotukwa, nechinotyisa, nechinosekwa, nechinoshorwa pakati pendudzi dzose kwandakavadzingira. <verse number="19" style="v"/>Nokuti havana kuteerera kumashoko angu,” ndizvo zvinotaura Jehovha, “mashoko andakatuma ndatumazve kwavari navaranda vangu vaprofita. Nemiwo vakatapwa makaramba kuateerera,” ndizvo zvinotaura Jehovha.</para>
  <para style="pm">
    <verse number="20" style="v"/>Naizvozvo, chinzwai shoko raJehovha, imi mose makatapwa vandakadzingira kuBhabhironi muchibva kuJerusarema. <verse number="21" style="v"/>Zvanzi naJehovha Wamasimba Ose, Mwari weIsraeri, pamusoro paAhabhu mwanakomana waKoraya naZedhekia mwanakomana waMaaseya, vari kukuprofitirai nhema muzita rangu: “Ndichavaisa muruoko rwaNebhukadhinezari mambo weBhabhironi, uye achavauraya pamberi penyu muchizviona. <verse number="22" style="v"/>Nokuda kwavo, vatapwa vose vakabva kuJudha vari muBhabhironi vachashandisa chituko ichi: ‘Jehovha akuitire sezvaakaita kuna Zedhekia naAhabhu avo vakapiswa mumoto namambo weBhabhironi.’ <verse number="23" style="v"/>Nokuti vakaita zvinhu zvinonyangadza muIsraeri; vakaita upombwe navakadzi vavavakidzani vavo uye vakareva nhema muzita rangu, izvo zvandisina kuvaudza kuti vaite. Ndinozviziva uye ndiri chapupu chazvo,” ndizvo zvinotaura Jehovha.</para>
  <para style="s1">Shoko kuna Shemaya</para>
  <para style="p">
    <verse number="24" style="v"/>Udza Shemaya muNeherami kuti, <verse number="25" style="v"/>“Zvanzi naJehovha Wamasimba Ose, Mwari weIsraeri: Wakatumira matsamba muzita rako kuvanhu vose vomuJerusarema, kuna Zefania mwanakomana waMaaseya muprista, nokuna vamwe vaprista vose. Wakati kuna Zefania, <verse number="26" style="v"/>‘Jehovha akakugadza kuva muprista panzvimbo yaJehoyadha kuti uve mutariri weimba yaJehovha; unofanira kuisa muchitokisi nomumangetani munhu upi zvake anopenga achiita somuprofita. <verse number="27" style="v"/>Saka wakaregererei kuranga Jeremia weAnatoti, anozviti muprofita pakati penyu? <verse number="28" style="v"/>Akatuma shoko iri kwatiri paBhabhironi, achiti: Zvichatora nguva yakareba. Naizvozvo zvivakirei dzimba mugogara; murime mapindu mugodya zvibereko zvawo.’ ”</para>
  <para style="p">
    <verse number="29" style="v"/>Uye, Zefania muprista akaverengera muprofita Jeremia tsamba iyi. <verse number="30" style="v"/>Ipapo shoko raJehovha rakasvika kuna Jeremia, richiti, <verse number="31" style="v"/>“Tumira shoko iri kuvatapwa vose, uti, ‘Zvanzi naJehovha pamusoro paShemaya, muNeherami: Nokuti Shemaya akuprofitirai, kunyange ini ndisina kumutuma, uye aita kuti mutende nhema, <verse number="32" style="v"/>zvanzi naJehovha: Zvirokwazvo ndicharanga Shemaya muNeherami nezvizvarwa zvake. Haangavi nomunhu achasara pakati pavanhu ava, kana kuona zvinhu zvakanaka zvandichaitira vanhu vangu, ndizvo zvinotaura Jehovha, nokuti akaparidza zvokundimukira.’ ”</para>
  <chapter number="30" style="c"/>
  <para style="s1">Kuvandudzwa kweIsraeri</para>
  <para style="p">
    <verse number="1" style="v"/>Iri ndiro shoko rakauya kuna Jeremia richibva kuna Jehovha richiti, <verse number="2" style="v"/>“Zvanzi naJehovha, Mwari waIsraeri, ‘Nyora mubhuku mashoko ose andakakuudza. <verse number="3" style="v"/>Mazuva anouya,’ ndizvo zvinotaura Jehovha, ‘andichadzosa vanhu vangu, vaIsraeri navaJudha kubva kuutapwa. Uye ndichavadzosera kunyika yandakapa madzitateguru avo kuti ive yavo,’ ndizvo zvinotaura Jehovha.”</para>
  <para style="p">
    <verse number="4" style="v"/>Aya ndiwo mashoko akataurwa naJehovha pamusoro peIsraeri neJudha: <verse number="5" style="v"/>“Zvanzi naJehovha:</para>
  <para style="q1">“ ‘Tinonzwa kuchema kwevanotya,</para>
  <para style="q2">kwokutyisidzirwa, kwete kworugare.</para>
  <para style="q1">
    <verse number="6" style="v"/>Bvunzai muone:</para>
  <para style="q2">Ko, murume angagona kusununguka mwana here?</para>
  <para style="q1">Zvino, seiko ndichiona murume mumwe nomumwe akasimba</para>
  <para style="q2">akabata padumbu pake namaoko ake somukadzi orwadziwa,</para>
  <para style="q2">zviso zvose zvachenuruka?</para>
  <para style="q1">
    <verse number="7" style="v"/>Haiwa, zuva iro richatyisa seiko!</para>
  <para style="q2">Hakuna richafanana naro.</para>
  <para style="q1">Ichava nguva yaJakobho yokutambudzika,</para>
  <para style="q2">asi achaponeswa pairi.</para>
  <para style="b"/>
  <para style="q1">
    <verse number="8" style="v"/>“ ‘Pazuva iro,’ ndizvo zvinotaura Jehovha Wamasimba Ose,</para>
  <para style="q2">‘Ndichavhuna joko pamitsipa yavo</para>
  <para style="q1">uye ndichadambura zvisungo zvavo;</para>
  <para style="q2">havachazoitwizve varanda navatorwa.</para>
  <para style="q1">
    <verse number="9" style="v"/>Asi, vachashumira Jehovha Mwari wavo</para>
  <para style="q2">naDhavhidhi mambo wavo,</para>
  <para style="q2">iye wandichavamutsira.</para>
  <para style="b"/>
  <para style="q1">
    <verse number="10" style="v"/>“ ‘Saka, usatya, iwe Jakobho muranda wangu;</para>
  <para style="q2">usavhunduka, iwe Israeri,’</para>
  <para style="q4">ndizvo zvinotaura Jehovha.</para>
  <para style="q1">‘Zvirokwazvo ndichakuponesa kubva kunyika iri kure,</para>
  <para style="q2">zvizvarwa zvako kubva kunyika youtapwa hwavo.</para>
  <para style="q1">Jakobho achavazve norunyararo uye nokuchengetedzeka,</para>
  <para style="q2">uye hakuna achazomutyisa.</para>
  <para style="q1">
    <verse number="11" style="v"/>Ndinewe uye ndichakuponesa,’</para>
  <para style="q2">ndizvo zvinotaura Jehovha.</para>
  <para style="q1">‘Kunyange zvazvo ndakaparadza chose ndudzi dzose</para>
  <para style="q2">dzandakakuparadzira pakati padzo,</para>
  <para style="q2">handingazokuparadze zvachose iwe.</para>
  <para style="q1">Ndichakuranga asi nokururamisira chete;</para>
  <para style="q2">handingakusiyi usina kurangwa zvachose.’</para>
  <para style="p">
    <verse number="12" style="v"/>“Zvanzi naJehovha:</para>
  <para style="q1">“ ‘Ronda rako harirapiki,</para>
  <para style="q2">kukuvadzwa kwako hakupori.</para>
  <para style="q1">
    <verse number="13" style="v"/>Hakuna anokureverera mhaka yako,</para>
  <para style="q2">vanga rako harina mushonga,</para>
  <para style="q2">hapana kuporeswa kwako.</para>
  <para style="q1">
    <verse number="14" style="v"/>Vose vaikuda vakakukanganwa;</para>
  <para style="q2">havachina hanya newe.</para>
  <para style="q1">Ndakakurova sezvinoitwa nomuvengi</para>
  <para style="q2">ndikakuranga sezvinoitwa neano utsinye</para>
  <para style="q1">nokuti mhosva yako ihuru</para>
  <para style="q2">uye zvivi zvako zvakawanda.</para>
  <para style="q1">
    <verse number="15" style="v"/>Unochemeiko pamusoro pevanga rako,</para>
  <para style="q2">nokurwadziswa kwako kusingarapike?</para>
  <para style="q1">Nokuda kwokukura kwemhaka yako nezvivi zvizhinji</para>
  <para style="q2">ndakaita zvinhu izvi kwauri.</para>
  <para style="b"/>
  <para style="q1">
    <verse number="16" style="v"/>“ ‘Asi vose vanokudya iwe vachadyiwawo;</para>
  <para style="q2">vavengi vako vose vachaenda kuutapwa.</para>
  <para style="q1">Vanokupamba, vachapambwawo;</para>
  <para style="q2">vose vanokuparadza, ndichavaparadzawo.</para>
  <para style="q1">
    <verse number="17" style="v"/>Asi ndichakudzorera pautano</para>
  <para style="q2">uye ndichaporesa maronda ako,’</para>
  <para style="q4">ndizvo zvinotaura Jehovha,</para>
  <para style="q1">‘nokuti iwe wakanzi murashwa,</para>
  <para style="q2">Zioni zvaro risina ane hanya naro.’</para>
  <para style="p">
    <verse number="18" style="v"/>“Zvanzi naJehovha:</para>
  <para style="q1">“ ‘Ndichadzosazve pfuma yamatende aJakobho</para>
  <para style="q2">uye ndichanzwira ugaro hwake tsitsi;</para>
  <para style="q1">guta richavakwazve pamatongo aro,</para>
  <para style="q2">nomuzinda uchamira panzvimbo yawo yakafanira.</para>
  <para style="q1">
    <verse number="19" style="v"/>Nziyo dzokuvonga dzichabva kwavari</para>
  <para style="q2">uye nenzwi romufaro.</para>
  <para style="q1">Ndichawedzera kuwanda kwavo,</para>
  <para style="q2">uye havangatapudzwi;</para>
  <para style="q1">ndichavavigira kukudzwa,</para>
  <para style="q2">uye havangadukupiswi,</para>
  <para style="q1">
    <verse number="20" style="v"/>Vana vavo vachava sepamazuva ekare,</para>
  <para style="q2">uye ungano yavo ichasimbiswa pamberi pangu;</para>
  <para style="q2">ndicharanga vose vanovamanikidza.</para>
  <para style="q1">
    <verse number="21" style="v"/>Mutungamiri wavo achava mumwe wokwavo;</para>
  <para style="q2">anovabata ushe achamutswa pakati pavo.</para>
  <para style="q1">Ndichamuswededza pedyo uye iye achaswedera pedyo neni,</para>
  <para style="q2">nokuti ndianiko achazvipira</para>
  <para style="q2">kuti ave pedyo neni?’</para>
  <para style="q4">ndizvo zvinotaura Jehovha.</para>
  <para style="q1">
    <verse number="22" style="v"/>‘Saka muchava vanhu vangu,</para>
  <para style="q2">neni ndichava Mwari wenyu.’ ”</para>
  <para style="b"/>
  <para style="q1">
    <verse number="23" style="v"/>Tarirai, dutu raJehovha</para>
  <para style="q2">richaputika mukutsamwa kwake,</para>
  <para style="q1">mhepo inovhuvhuta ichimona</para>
  <para style="q2">pamisoro yavakaipa.</para>
  <para style="q1">
    <verse number="24" style="v"/>Kutsamwa kunotyisa kwaJehovha hakungadzoki,</para>
  <para style="q2">kusvikira apedza</para>
  <para style="q2">zvinovavarirwa nomwoyo wake.</para>
  <para style="q1">Mumazuva anouya</para>
  <para style="q2">muchanzwisisa izvozvi.</para>
  <chapter number="31" style="c"/>
  <para style="p">
    <verse number="1" style="v"/>“Panguva iyo,” ndizvo zvinotaura Jehovha, “ndichava Mwari wamarudzi ose aIsraeri, naivo vachava vanhu vangu.”</para>
  <para style="p">
    <verse number="2" style="v"/>Zvanzi naJehovha:</para>
  <para style="q1">“Vanhu vakapunyuka pamunondo</para>
  <para style="q2">vachawana nyasha mugwenga;</para>
  <para style="q2">ndichauya kuzopa zororo kuna Israeri.”</para>
  <para style="p">
    <verse number="3" style="v"/>Jehovha akazviratidza kwatiri kare, achiti:</para>
  <para style="q1">“Ndakakudai norudo rusingaperi;</para>
  <para style="q2">ndakakukwevai nokunaka kworudo rwangu.</para>
  <para style="q1">
    <verse number="4" style="v"/>Ndichakuvakazve,</para>
  <para style="q2">ipapo uchavakwa, iwe Mhandara Israeri.</para>
  <para style="q1">Uchatorazve matambureni ako</para>
  <para style="q2">ugoenda kundotamba navanofara.</para>
  <para style="q1">
    <verse number="5" style="v"/>Zvakare, muchasima minda yemizambiringa</para>
  <para style="q2">pamusoro pezvikomo zveSamaria;</para>
  <para style="q1">varimi vachaisima,</para>
  <para style="q2">vagofadzwa nezvibereko zvayo.</para>
  <para style="q1">
    <verse number="6" style="v"/>Pachava nezuva richadanidzira nharirire</para>
  <para style="q2">dziri pamusoro pezvikomo zveEfuremu, dzichiti,</para>
  <para style="q1">‘Uyai, ngatikwidzei kuZioni,</para>
  <para style="q2">kuna Jehovha Mwari wedu.’ ”</para>
  <para style="p">
    <verse number="7" style="v"/>Zvanzi naJehovha:</para>
  <para style="q1">“Imbirai Jakobho nomufaro;</para>
  <para style="q2">pururudzirai mukuru wendudzi.</para>
  <para style="q1">Paridzai, rumbidzai, muchiti,</para>
  <para style="q2">‘Haiwa Jehovha, ponesai vanhu venyu,</para>
  <para style="q2">ivo vakasara vaIsraeri.’</para>
  <para style="q1">
    <verse number="8" style="v"/>Tarirai, ndichavauyisa vachibva kunyika yokumusoro,</para>
  <para style="q2">uye ndigovaunganidza kubva kumigumo yenyika.</para>
  <para style="q1">Pakati pavo pachava namapofu nezvirema,</para>
  <para style="q2">navanamai vane pamuviri navakadzi vanorwadziwa;</para>
  <para style="q2">boka guru richadzoka kuno.</para>
  <para style="q1">
    <verse number="9" style="v"/>Vachauya vachichema;</para>
  <para style="q2">vachanyengetera pandinenge ndichivadzosa.</para>
  <para style="q1">Ndichavafambisa nepahova dzemvura,</para>
  <para style="q2">napanzira yakati chechetere yavasingagumburwi,</para>
  <para style="q1">nokuti ndiri baba vaIsraeri,</para>
  <para style="q2">uye Efuremu ndiye dangwe rangu.</para>
  <para style="b"/>
  <para style="q1">
    <verse number="10" style="v"/>“Inzwai shoko raJehovha imi ndudzi dzose;</para>
  <para style="q2">muriparidze kuzviwi zviri kure muchiti:</para>
  <para style="q1">‘Iye akaparadzira Israeri ndiye achavaunganidza,</para>
  <para style="q2">uye achavachengeta somufudzi anochengeta boka ramakwai ake.’</para>
  <para style="q1">
    <verse number="11" style="v"/>Nokuti Jehovha achasunungura Jakobho,</para>
  <para style="q2">uye agovadzikinura kubva muruoko rwaivo vane simba kupinda ivo.</para>
  <para style="q1">
    <verse number="12" style="v"/>Vachauya vachipembera nomufaro pamusoro peZioni;</para>
  <para style="q2">vachafara nokupa zvakanaka kwaJehovha,</para>
  <para style="q1">nokuda kwezviyo, newaini itsva uye namafuta,</para>
  <para style="q2">makwayana nemombe.</para>
  <para style="q1">Vachafanana nebindu rakanyatsodiridzwa,</para>
  <para style="q2">uye havachazosuwazve.</para>
  <para style="q1">
    <verse number="13" style="v"/>Ipapo varandakadzi vachatamba uye vachafara,</para>
  <para style="q2">majaya navatana vachafarawo.</para>
  <para style="q1">Ndichashandura kuchema kwavo kuti kuve mufaro;</para>
  <para style="q2">ndichavanyaradza uye ndichavapa mufaro pachinzvimbo chokusuwa.</para>
  <para style="q1">
    <verse number="14" style="v"/>Ndichagutsa vaprista nezvakawanda,</para>
  <para style="q2">uye vanhu vangu vachazadzwa nokupa zvakanaka kwangu,”</para>
  <para style="q4">ndizvo zvinotaura Jehovha.</para>
  <para style="p">
    <verse number="15" style="v"/>Zvanzi naJehovha:</para>
  <para style="q1">“Inzwi rinonzwikwa muRama,</para>
  <para style="q2">rokuungudza nokuchema kukuru,</para>
  <para style="q1">Rakeri achichema vana vake</para>
  <para style="q2">uye achiramba kunyaradzwa,</para>
  <para style="q2">nokuti vana vake havachipo.”</para>
  <para style="p">
    <verse number="16" style="v"/>Zvanzi naJehovha:</para>
  <para style="q1">“Dzora inzwi rako pakuchema</para>
  <para style="q2">nameso ako pamisodzi,</para>
  <para style="q1">nokuti basa rako richaripirwa,”</para>
  <para style="q4">ndizvo zvinotaura Jehovha.</para>
  <para style="q2">“Vachadzoka vachibva kunyika yomuvengi.</para>
  <para style="q1">
    <verse number="17" style="v"/>Saka ramangwana rako rine tariro,”</para>
  <para style="q4">ndizvo zvinotaura Jehovha.</para>
  <para style="q2">“Vana vako vachadzokera kunyika yavo.”</para>
  <para style="b"/>
  <para style="q1">
    <verse number="18" style="v"/>“Zvirokwazvo ndanzwa kuchema kwaEfuremu achiti:</para>
  <para style="q2">‘Makandirova semhuru isina kupingudzwa,</para>
  <para style="q2">nokudaro ndakarangwa.</para>
  <para style="q1">Ndidzorei, ipapo ndichadzoka,</para>
  <para style="q2">nokuti imi ndimi Jehovha Mwari wangu.</para>
  <para style="q1">
    <verse number="19" style="v"/>Mushure mokutsauka kwangu,</para>
  <para style="q2">ndakatendeuka;</para>
  <para style="q1">ndakati ndanzwisisa</para>
  <para style="q2">ndakazvirova chipfuva.</para>
  <para style="q1">Ndakanyadziswa uye ndakaninipiswa</para>
  <para style="q2">nokuti ndakatakura nyadzi dzouduku hwangu.’</para>
  <para style="q1">
    <verse number="20" style="v"/>Ko, Efuremu haasi mwanakomana wangu anodikanwa,</para>
  <para style="q2">mwana anondifadza here?</para>
  <para style="q1">Kunyange ndichimupikisa kazhinji,</para>
  <para style="q2">ndinoramba ndichimurangarira.</para>
  <para style="q1">Naizvozvo, mwoyo wangu unomushuva;</para>
  <para style="q2">ndinomunzwira tsitsi kwazvo,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="21" style="v"/>“Zvimisirei shongwe dzenzira;</para>
  <para style="q2">misai zvikwangwani.</para>
  <para style="q1">Cherechedzai mugwagwa mukuru,</para>
  <para style="q2">mugwagwa wamunofamba nawo.</para>
  <para style="q1">Dzoka, iwe Mhandara Israeri,</para>
  <para style="q2">dzokera kumaguta ako.</para>
  <para style="q1">
    <verse number="22" style="v"/>Uchadzungaira kusvikira rinhiko,</para>
  <para style="q2">iwe mwanasikana wokusatendeka?</para>
  <para style="q1">Jehovha achasika chinhu chitsva panyika,</para>
  <para style="q2">zvokuti mukadzi achambundikira murume.”</para>
  <para style="p">
    <verse number="23" style="v"/>Zvanzi naJehovha Wamasimba Ose, Mwari weIsraeri: “Pandichavadzosazve kubva kuutapwa, vanhu vari munyika yeJudha nomumaguta ayo vachataurazve mashoko aya okuti, ‘Jehovha ngaakuropafadze, iwe ugaro hwakarurama, iwe gomo dzvene.’ <verse number="24" style="v"/>Vanhu vachagara pamwe chete muJudha nomumaguta ayo ose, varimi navaya vanofamba namapoka avo. <verse number="25" style="v"/>Ndichasimbisa vanenge vaneta uye ndichagutsa vanenge vaziya.”</para>
  <para style="p">
    <verse number="26" style="v"/>Ipapo ndakamuka ndokuringa-ringa. Ndakanga ndarara zvakanaka.</para>
  <para style="p">
    <verse number="27" style="v"/>“Mazuva anouya,” ndizvo zvinotaura Jehovha, “andichasima muimba yaIsraeri nomuimba yaJudha zvibereko zvavanhu nezvibereko zvemhuka. <verse number="28" style="v"/>Sezvandakavarindira kuti ndidzure, ndikoromore, uye ndiwisire pasi, ndiparadze, ndiuyise njodzi, saizvozvo ndichavarindira, kuti ndivake uye ndisime,” ndizvo zvinotaura Jehovha. <verse number="29" style="v"/>“Mumazuva iwayo vanhu havangazoti,</para>
  <para style="q1">“ ‘Madzibaba akadya mazambiringa anovava,</para>
  <para style="q2">mazino avana akaita hwadzira.’</para>
  <para style="m">
    <verse number="30" style="v"/>Asi, mumwe nomumwe achafa nokuda kwezvakaipa zvake; ani naani anodya mazambiringa anovava, mazino ake achaita hwadzira.</para>
  <para style="q1">
    <verse number="31" style="v"/>“Nguva inouya,” ndizvo zvinotaura Jehovha,</para>
  <para style="q2">“yandichaita sungano itsva</para>
  <para style="q1">neimba yaIsraeri</para>
  <para style="q2">uye neimba yaJudha.</para>
  <para style="q1">
    <verse number="32" style="v"/>Haingazofanani nesungano</para>
  <para style="q2">yandakaita namadzitateguru avo,</para>
  <para style="q1">pandakavabata ruoko</para>
  <para style="q2">kuti ndivabudise munyika yeIjipiti,</para>
  <para style="q1">nokuti vakaputsa sungano yangu,</para>
  <para style="q2">kunyange ndakanga ndiri murume kwavari,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="33" style="v"/>“Iyi indiyo sungano yandichaita neimba yaIsraeri</para>
  <para style="q2">shure kwamazuva iwayo,” ndizvo zvinotaura Jehovha.</para>
  <para style="q1">“Ndichaisa murayiro wangu mundangariro dzavo</para>
  <para style="q2">uye ndigounyora mumwoyo yavo.</para>
  <para style="q2">Ndichava Mwari wavo, uye ivo vachava vanhu vangu.</para>
  <para style="q1">
    <verse number="34" style="v"/>Hakuna munhu achadzidzisa muvakidzani wake</para>
  <para style="q2">kana hama yake, achiti, ‘Ziva Jehovha,’</para>
  <para style="q1">nokuti vose vachandiziva,</para>
  <para style="q2">kubva kumuduku wavo kusvikira kumukuru,”</para>
  <para style="q4">ndizvo zvinotaura Jehovha.</para>
  <para style="q1">“Nokuti ndichavakanganwira kuipa kwavo,</para>
  <para style="q2">uye handingarangaririzve zvivi zvavo.”</para>
  <para style="p">
    <verse number="35" style="v"/>Zvanzi naJehovha,</para>
  <para style="q1">iye anogadza zuva</para>
  <para style="q2">kuti rivhenekere masikati,</para>
  <para style="q1">anoisa chirevo kumwedzi nenyeredzi</para>
  <para style="q2">kuti zvivhenekere usiku,</para>
  <para style="q1">iye anomutsa gungwa kuti mafungu aro atinhire,</para>
  <para style="q2">Jehovha Wamasimba Ose, ndiro zita rake:</para>
  <para style="q1">
    <verse number="36" style="v"/>“Kana chete mitemo iyi ikabva pamberi pangu,”</para>
  <para style="q2">ndizvo zvinotaura Jehovha,</para>
  <para style="q1">“ndiko kuti zvizvarwa zvaIsraeri zvigume</para>
  <para style="q2">kuva rudzi pamberi pangu.”</para>
  <para style="p">
    <verse number="37" style="v"/>Zvanzi naJehovha:</para>
  <para style="q1">“Kana chete matenga ari kumusoro akagona kuyerwa,</para>
  <para style="q2">uye nheyo dzenyika dziri pasi dzikagona kunzverwa,</para>
  <para style="q1">ipapo ndipo pandingarambe zvizvarwa zvaIsraeri</para>
  <para style="q2">nokuda kwezvose zvavakaita,”</para>
  <para style="q4">ndizvo zvinotaura Jehovha.</para>
  <para style="p">
    <verse number="38" style="v"/>“Mazuva anouya,” ndizvo zvinotaura Jehovha, “andichavakirazve guta kubva paShongwe yeHananeri kusvikira paSuo reKona. <verse number="39" style="v"/>Rwodzi rwokuyera ruchatandavara kubva ipapo kusvikira kuchikomo cheGarebhi ndokudzoka ruchisvika kuGoa. <verse number="40" style="v"/>Mupata wose unorasirwa zvitunha namadota, neminda yose kusvikira kuMupata weKidhironi kumabvazuva kusvikira kukona reSuo raMabhiza, zvichava zvitsvene kuna Jehovha. Guta harichazombodzurwi kana kuparadzwazve.”</para>
  <chapter number="32" style="c"/>
  <para style="s1">Jeremia anotenga Munda</para>
  <para style="p">
    <verse number="1" style="v"/>Iri ndiro shoko rakauya kuna Jeremia richibva kuna Jehovha mugore regumi raZedhekia mambo weJudha, riri gore regumi namasere raNebhukadhinezari. <verse number="2" style="v"/>Hondo yamambo Nebhukadhinezari yakanga yakakomberedza Jerusarema, uye Jeremia muprofita akanga akapfigirwa muruvazhe rwavarindi rwakanga rwuri mumuzinda wamambo weJudha.</para>
  <para style="p">
    <verse number="3" style="v"/>Zvino Zedhekia mambo weJudha akanga amupfigira imomo, achiti, “Unoprofitirei sezvaunoita? Unoti, ‘Zvanzi naJehovha: Ndava kuda kuisa guta rino mumaoko amambo weBhabhironi, uye acharipamba. <verse number="4" style="v"/>Zedhekia mambo weJudha haangapukunyuki pamaoko avaBhabhironi, asi zvirokwazvo achaiswa muruoko rwamambo weBhabhironi, vagotaurirana vakatarisana chiso nechiso achimuona nameso ake. <verse number="5" style="v"/>Iye achaendesa Zedhekia kuBhabhironi, kwaachagara kusvikira ndagadzirisana naye, ndizvo zvinotaura Jehovha. Kana ukarwa navaBhabhironi haungavakundi.’ ”</para>
  <para style="p">
    <verse number="6" style="v"/>Jeremia akati, “Shoko raJehovha rakasvika kwandiri richiti: <verse number="7" style="v"/>Hanameri mwanakomana wasekuru vako Sharumi achauya kwauri achiti, ‘Tenga munda wangu uri paAnatoti, nokuti sezvo uriwe hama yepedyo, ndiwe une kodzero yokuutenga.’</para>
  <para style="p">
    <verse number="8" style="v"/>“Ipapo, sokutaura kwakanga kwaita Jehovha, sekuru wangu Hanameri akauya kwandiri ndiri muruvazhe rwavarindi akati, ‘Tenga munda wangu uri paAnatoti munyika yeBhenjamini. Chizvitengera iwe kuti uve wako sezvo uriwe une kodzero yokuudzikinura.’</para>
  <para style="p">“Ndakazviziva kuti iri raiva shoko raJehovha; <verse number="9" style="v"/>saka ndakatenga munda waiva paAnatoti kubva kuna sekuru vangu Hanameri ndokumuyerera mashekeri gumi namanomwe<note caller="+" style="f"><char style="fr" closed="false">32:9 </char><char style="ft" closed="false">magiramu angaita 200</char></note> esirivha. <verse number="10" style="v"/>Ndakanyora rugwaro rwokutenga ndikarunama, ndikaita kuti pave nezvapupu, ndikamuyerera sirivha pazviyero. <verse number="11" style="v"/>Ndakatora gwaro rokutengeserana, riya rakanga rakanamwa riine mirayiro nezvimwe, pamwe chete neriya rakanga risina kunamwa, <verse number="12" style="v"/>ndokupa gwaro iri kuna Bharuki mwanakomana waNeria, mwanakomana waMaseya, pamberi paHanameri mwanakomana wasekuru vangu napamberi pezvapupu zvakanga zvaisa runyoro pagwaro rokutengeserana, napamberi pavaJudha vose vakanga vagere muruvazhe rwavarindi.</para>
  <para style="p">
    <verse number="13" style="v"/>“Ndakarayira Bharuki pamberi pavo, ndichiti, <verse number="14" style="v"/>‘Zvanzi naJehovha Wamasimba Ose, Mwari weIsraeri: Tora magwaro aya, okutengeserana ari maviri akanamwa neasina kunamwa, ugoisa muhari yevhu kuitira kuti agare kwamazuva mazhinji. <verse number="15" style="v"/>Nokuti zvanzi naJehovha, Wamasimba Ose, Mwari waIsraeri: Dzimba, minda, uye minda yemizambiringa zvichatengwazve munyika ino.’</para>
  <para style="p">
    <verse number="16" style="v"/>“Mushure mokunge ndapa Bharuki mwanakomana waNeria gwaro rokutengeserana, ndakanyengetera kuna Jehovha, ndichiti:</para>
  <para style="pm">
    <verse number="17" style="v"/>“Haiwa, Ishe Jehovha, ndimi makaita matenga nenyika nesimba renyu guru noruoko rwenyu rwakatambanudzwa. Hakuna chinhu chakaoma kwamuri. <verse number="18" style="v"/>Imi munoratidza rudo rwenyu kuzviuru nezviuru asi muchiuyisa shamhu yezvivi zvamadzibaba pamakumbo avana vavo vanovatevera. Haiwa imi Mwari mukuru ane simba guru, mune zita rinonzi Jehovha Wamasimba Ose, <verse number="19" style="v"/>zvinangwa zvenyu zvikuru uye mabasa enyu makuru. Meso enyu akasvinurira nzira dzose dzavanhu; munopa mumwe nomumwe zvakafanira mafambiro ake uye nezvakafanira mabasa ake. <verse number="20" style="v"/>Makaita zviratidzo nezvishamiso muIjipiti uye mukaramba muchizviita kusvikira pazuva ranhasi, pakati peIsraeri napakati pendudzi dzimwe dzose, uye mukazviwanira mukurumbira sezvazvakaita nanhasi. <verse number="21" style="v"/>Makabudisa vanhu venyu veIsraeri kubva muIjipiti nezviratidzo nezvishamiso, noruoko rune simba uye noruoko rwakatambanudzwa, uye nokutyisa kukuru. <verse number="22" style="v"/>Makavapa nyika ino yamakanga mapikira kupa madzibaba avo, nyika inoyerera mukaka nouchi. <verse number="23" style="v"/>Vakapinda vakaitora kuti ive yavo, asi havana kukuteererai kana kutevera murayiro wenyu; havana kuita zvamakanga mavarayira kuti vaite. Saka makauyisa njodzi yose iyi pamusoro pavo.</para>
  <para style="pm">
    <verse number="24" style="v"/>“Tarirai mavakirwo ari kuitwa mirwi yokukomba kuti vatore guta. Nokuda kwomunondo, nenzara uye denda, guta richaiswa mumaoko avaBhabhironi vari kurirwisa. Zvamakataura zvaitika sezvamuri kuona zvino. <verse number="25" style="v"/>Kunyange hazvo guta rino richizoiswa mumaoko avaBhabhironi, imi, Ishe Jehovha makati kwandiri, ‘Zvitengere munda nesirivha uye uite kuti zvapupu zvivepo pakutengeserana uku.’ ”</para>
  <para style="p">
    <verse number="26" style="v"/>Ipapo shoko raJehovha rakauya kuna Jeremia, richiti, <verse number="27" style="v"/>“Ndini Jehovha, Mwari wavanhu vose. Ko, pane chinhu chingandiomera here? <verse number="28" style="v"/>Naizvozvo zvanzi naJehovha: ndava pedyo nokuisa guta rino mumaoko avaBhabhironi, nokuna Nebhukadhinezari mambo weBhabhironi, uyo acharikunda. <verse number="29" style="v"/>VaBhabhironi vari kurwisa guta rino vachauya vagopinda vagoritungidza nomoto; vacharipisa, pamwe chete nedzimba dzavanhu vakanditsamwisa nokupisira zvinonhuhwira kuna Bhaari pamusoro pamatenga adzo uye nokudururira zvipiriso zvokunwa kuna vamwe vamwari.</para>
  <para style="p">
    <verse number="30" style="v"/>“Vanhu veIsraeri navanhu veJudha havana kugona kuita chinhu chakanaka asi zvakaipa chete pamberi pangu kubva pauduku hwavo; zvirokwazvo vanhu veIsraeri havana kumbogona kuita zvakanaka asi vakanditsamwisa nezvavakaita namaoko avo, ndizvo zvinotaura Jehovha. <verse number="31" style="v"/>Kubva pazuva rakavakwa guta rino kusvikira zvino, guta rino rakamutsa hasha dzangu nokunditsamwisa zvikuru zvokuti ndinofanira kuribvisa pamberi pangu. <verse number="32" style="v"/>Vanhu veIsraeri navanhu veJudha vakanditsamwisa nezvakaipa zvose zvavakaita, ivo namadzimambo avo, namachinda avo, navaprista vavo, navaprofita vavo, ivo vanhu veJudha navanhu veJerusarema. <verse number="33" style="v"/>Vakandifuratira uye havana kunditarisa nezviso zvavo; kunyange ndakavadzidzisa ndadzidzisazve, havana kuteerera kana kutsiurika. <verse number="34" style="v"/>Vakaisa zvifananidzo zvavo zvinonyangadza mumba yakatumidzwa Zita rangu vakaisvibisa. <verse number="35" style="v"/>Vakavakira Bhaari nzvimbo dzakakwirira muMupata weBheni Hinomi kuti vabayire vanakomana navanasikana vavo kuna Moreki, kunyange ndisina kuvarayira, kana kuzviisa mupfungwa dzangu, kuti vaite chinhu chinonyangadza zvakadai, nokudaro vagoita kuti Judha itadze.</para>
  <para style="p">
    <verse number="36" style="v"/>“Imi munotaura pamusoro peguta rino muchiti, ‘Guta rino richaiswa muruoko rwamambo weBhabhironi, nomunondo, nenzara, uye nedenda’; zvanzi naJehovha, Mwari weIsraeri: <verse number="37" style="v"/>Zvirokwazvo ndichavaunganidza kubva kunyika dzose dzandakanga ndavadzingira pakutsamwa kwangu kukuru nehasha dzangu huru; ndichavadzosazve kunzvimbo ino ndigovagarisa zvakanaka. <verse number="38" style="v"/>Vachava vanhu vangu, ini ndichava Mwari wavo. <verse number="39" style="v"/>Ndichavapa mwoyo mumwe namaitiro mamwe, kuitira kuti vagare vachinditya zvigovanakira ivo navana vavo vanovatevera. <verse number="40" style="v"/>Ndichaita sungano isingaperi navo: handingatongomiri pakuvaitira zvakanaka uye ndichavakurudzira kuti vanditye, kuitira kuti varege kuzotsauka kubva kwandiri. <verse number="41" style="v"/>Ndichafarira kuvaitira zvakanaka uye zvirokwazvo ndichavasima munyika ino, nomwoyo wangu wose uye nomweya wangu wose.</para>
  <para style="p">
    <verse number="42" style="v"/>“Zvanzi naJehovha: Sezvandakauyisa njodzi huru yose iyi pamusoro pavanhu ava, saizvozvo ndichavapa kubudirira kwose kwandakavavimbisa. <verse number="43" style="v"/>Zvakare, minda ichatengwa munyika ino yamunoti, ‘Idongo, haina vanhu kana zvipfuwo, nokuti yakaiswa mumaoko avaBhabhironi.’ <verse number="44" style="v"/>Minda ichatengwa nesirivha, uye magwaro okutengeserana achanyorwa, agonamwa uye agopupurirwa munyika yeBhenjamini, mumisha yakapoteredza Jerusarema, nomumaguta eJudha nomumaguta omunyika yezvikomo, nomujinga mezvikomo zvokumavirira, nokuNegevhi, nokuti ndichadzosazve pfuma yavo, ndizvo zvinotaura Jehovha.”</para>
  <chapter number="33" style="c"/>
  <para style="s1">Chivimbiso choKudzoredzanisa</para>
  <para style="p">
    <verse number="1" style="v"/>Shoko raJehovha rakasvika kechipiri kuna Jeremia panguva yaakanga akapfigirwa muruvazhe rwavarindi richiti, <verse number="2" style="v"/>“Zvanzi naJehovha, iye akaita nyika, naiye akaiumba uye akaisimbisa, Jehovha ndiro zita rake, <verse number="3" style="v"/>‘Danai kwandiri uye ndichakupindurai uye ndichakuudzai zvinhu zvikuru zvakavanzika zvamusingazivi.’ <verse number="4" style="v"/>Nokuti zvanzi naJehovha, Mwari waIsraeri, pamusoro pedzimba dziri muguta rino uye nomuzinda wamadzimambo eJudha zvakakoromorerwa pasi kuti zvishandiswe pakuputsa mirwi yakakomba guta neminondo, <verse number="5" style="v"/>mukurwisana navaBhabhironi, ‘Zvichazadzwa nezvitunha zvavanhu vandichauraya pakutsamwa kwangu nehasha dzangu. Ndichavanzira guta rino chiso changu nokuda kwokuipa kwaro kwose.</para>
  <para style="p">
    <verse number="6" style="v"/>“ ‘Kunyange zvakadaro hazvo, ndicharivigira utano nokurapwa; ndicharapa vanhu vangu uye ndichaita kuti vave norugare rwakawanda uye nokuchengetedzeka. <verse number="7" style="v"/>Ndichabvisazve Judha neIsraeri norugare kubva kuutapwa ndivavakezve sepakutanga. <verse number="8" style="v"/>Ndichavanatsa pachivi chose chavakanditadzira ndigovakanganwira zvivi zvavo zvose zvokundimukira. <verse number="9" style="v"/>Ipapo guta rino richandivigira mukurumbira, mufaro, kurumbidzwa nokukudzwa pamberi pendudzi dzose dzepanyika dzinonzwa zvakanaka zvose zvandinoriitira; dzichatya uye dzichadedera nokuda kwokukura kwokubudirira norugare rwandinoripa.’</para>
  <para style="p">
    <verse number="10" style="v"/>“Zvanzi naJehovha: ‘Munoti pamusoro penzvimbo ino, “Yaparara, haina vanhu vanogaramo kana mhuka dzinogaramo.” Asi mumaguta eJudha nomumigwagwa yeJerusarema makasiyiwa musina chinhu, musisagarwi navanhu kana nemhuka, muchanzwikwazve <verse number="11" style="v"/>manzwi nomufaro nokufarisisa, namanzwi emwenga nechikomba, namanzwi avaya vanouya nezvipo zvokuvonga kuimba yaJehovha, vachiti,</para>
  <para style="q1">“ ‘ “Vongai Jehovha Wamasimba Ose,</para>
  <para style="q2">nokuti Jehovha akanaka;</para>
  <para style="q2">rudo rwake runogara nokusingaperi.”</para>
  <para style="m">Nokuti ndichadzosazve pfuma yenyika iyi sezvayaiva iri kare,’ ndizvo zvinotaura Jehovha.</para>
  <para style="p">
    <verse number="12" style="v"/>“Zvanzi naJehovha Wamasimba Ose, ‘Munzvimbo ino, yakaparara uye isina vanhu kana mhuka, mumaguta ayo ose aripo muchava namafuro avafudzi okuvatisa makwai avo. <verse number="13" style="v"/>Mumaguta enyika yezvikomo, neemujinga mezvikomo zvokumavirira neokuNegevhi, munyika yaBhenjamini, nomumisha yakapoteredza Jerusarema nomumaguta eJudha, makwai achapfuurazve napasi poruoko rwounoaverenga,’ ndizvo zvinotaura Jehovha.</para>
  <para style="p">
    <verse number="14" style="v"/>“ ‘Mazuva anouya,’ ndizvo zvinotaura Jehovha, andichazadzisa chivimbiso chenyasha chandakaita kuimba yaIsraeri nokuimba yaJudha.</para>
  <para style="q1">
    <verse number="15" style="v"/>“ ‘Mumazuva iwayo uye nenguva iyoyo</para>
  <para style="q2">ndichameresa Davi rakarurama rinobva kurudzi rwaDhavhidhi;</para>
  <para style="q2">iye achatonga nyika nokururamisira uye nokururama.</para>
  <para style="q1">
    <verse number="16" style="v"/>Mumazuva iwayo Judha achaponeswa,</para>
  <para style="q2">uye Jerusarema richagara rakachengetedzeka.</para>
  <para style="q1">Iri ndiro zita rarichatumidzwa:</para>
  <para style="q2">Jehovha Ndiye Kururama Kwedu.’</para>
  <para style="m">
    <verse number="17" style="v"/>Nokuti zvanzi naJehovha: ‘Dhavhidhi haangatongoshayiwi munhu angagara pachigaro choushe cheimba yaIsraeri, <verse number="18" style="v"/>Kana vaprista, vorudzi rwaRevhi, havangashayiwi munhu angamira pamberi pangu nguva dzose kuti apisire zvipiriso, apisire zvipiriso zvezviyo uye ape zvibayiro.’ ”</para>
  <para style="p">
    <verse number="19" style="v"/>Shoko raJehovha rakasvika kuna Jeremia, richiti: <verse number="20" style="v"/>“Zvanzi naJehovha: ‘Kana mukagona kuputsa sungano yangu namasikati uye nesungano yangu nousiku, zvokuti masikati nousiku zvirege kuvapo nenguva yakatarwa, <verse number="21" style="v"/>ipapo sungano yangu naDhavhidhi muranda wangu, nesungano yangu navaRevhi avo vanova vaprista vanoshumira pamberi pangu, ingagona kuputsika uye Dhavhidhi haangazovizve nomwanakomana angatonga ari pachigaro chake choushe. <verse number="22" style="v"/>Ndichawanza vana vomuranda wangu Dhavhidhi navaRevhi vanoshumira pamberi pangu zvokusaverengeka senyeredzi dzedenga uye zvokusagona kuyerwa sejecha regungwa.’ ”</para>
  <para style="p">
    <verse number="23" style="v"/>Shoko raJehovha rakasvika kuna Jeremia, richiti, <verse number="24" style="v"/>“Hauna kucherechedza here kuti vanhu ava vanoti, ‘Jehovha akaramba umambo hwose huri huviri hwaakanga asarudza’? Saka vari kushora vanhu vangu nokusavaona sorudzi. <verse number="25" style="v"/>Zvanzi naJehovha: ‘Kana ndikasasimbisa sungano yangu namasikati nousiku nemitemo yakatemwa yematenga napasi, <verse number="26" style="v"/>ipapo ndicharamba vana vaJakobho naDhavhidhi muranda wangu uye handingasarudzi mumwe wavanakomana vake kuti abate ushe pamusoro pavana vaAbhurahama, Isaka naJakobho. Nokuti ndichadzosa nhaka yavo uye ndichavanzwira tsitsi.’ ”</para>
  <chapter number="34" style="c"/>
  <para style="s1">Zedhekia anoyambirwa</para>
  <para style="p">
    <verse number="1" style="v"/>Shoko iri rakasvika kuna Jeremia richibva kuna Jehovha, panguva iyo Nebhukadhinezari mambo weBhabhironi nehondo yake yose, noushe hwose hwapanyika hwaakanga akabata, navanhu vose vakanga vachirwa neJerusarema namaguta ose akanga akaripoteredza, richiti, <verse number="2" style="v"/>“Zvanzi naJehovha, Mwari waIsraeri: Enda kuna Zedhekia mambo weJudha umuudze kuti, ‘Zvanzi naJehovha: Ndava pedyo nokuisa guta rino muruoko rwamambo weBhabhironi, uye acharipisa. <verse number="3" style="v"/>Iwe haungapukunyuki muruoko rwake asi zvirokwazvo uchabatwa ugoiswa mumaoko ake. Uchaona mambo weBhabhironi nameso ako, uye achataura newe makatarisana. Uye iwe uchaenda kuBhabhironi.</para>
  <para style="p">
    <verse number="4" style="v"/>“ ‘Asi chinzwa chivimbiso chaJehovha, iwe Zedhekia mambo weJudha. Zvanzi naJehovha pamusoro pako iwe: Haungafi nomunondo; <verse number="5" style="v"/>uchafa murunyararo. Vanhu sezvavakavesa moto pamariro vachiremekedza madzibaba ako, iwo madzimambo akare akakutangira, saizvozvo vachavesa moto vachikuremekedza vagochema vachiti, “Yowe-e, nhai tenzi!” Ndini pachangu ndavimbisa izvi, ndizvo zvinotaura Jehovha.’ ”</para>
  <para style="p">
    <verse number="6" style="v"/>Ipapo muprofita Jeremia akataurira Zedhekia mambo weJudha zvose izvi, ari muJerusarema, <verse number="7" style="v"/>hondo yamambo weBhabhironi payakanga ichirwa neJerusarema namamwe maguta eJudha akanga achakashingirira, Rakishi neAzeka. Aya ndiwo chete maguta akanga asara muJudha akakomberedzwa namasvingo.</para>
  <para style="s1">Kusunungurwa kweNhapwa</para>
  <para style="p">
    <verse number="8" style="v"/>Shoko rakasvika kuna Jeremia richibva kuna Jehovha mushure mokunge Mambo Zedhekia aita sungano navanhu vose vemuJerusarema kuti vadanidzire kusunungurwa kwenhapwa. <verse number="9" style="v"/>Mumwe nomumwe aifanira kusunungura varanda vake vechiHebheru, vose varume navakadzi; hakuna aifanira kurega hama yake yechiJudha iri pausungwa. <verse number="10" style="v"/>Saka machinda ose navanhu vose vakapinda pasungano iyi, vakatenderana ndokuvasunungura. <verse number="11" style="v"/>Asi mushure maizvozvo vakashandura pfungwa dzavo, vakadzosa nhapwa dzavakanga vasunungura ndokuvaita varanda zvakare.</para>
  <para style="p">
    <verse number="12" style="v"/>Ipapo shoko raJehovha rakasvika kuna Jeremia, richiti, <verse number="13" style="v"/>“Zvanzi naJehovha, Mwari weIsraeri: Ndakaita sungano namadzitateguru enyu pandakavabudisa kubva muIjipiti, munyika youranda. Ndakati, <verse number="14" style="v"/>‘Gore rechinomwe roga roga, mumwe nomumwe wenyu anofanira kusunungura hama ipi zvayo yechiHebheru yakazvitengesa kwaari. Mushure mokukushandira makore matanhatu, unofanira kumurega aende.’ Kunyange zvakadaro, madzibaba enyu haana kunditeerera kana kundirerekera nzeve dzavo. <verse number="15" style="v"/>Munguva shoma yakapfuura, makatendeuka mukaita zvakanaka pamberi pangu: Mumwe nomumwe wenyu akadanidzira rusununguko kuvanhu venyika yokwake. Makabva maita sungano pamberi pangu muimba inodanwa neZita rangu. <verse number="16" style="v"/>Asi zvino mashanduka ndokuzvidza zita rangu; mumwe nomumwe wenyu adzosa nhapwa dzavarume navakadzi vamakanga masunungura kuti vaende kwavaida. Mavamanikidza kuti vave nhapwa dzenyu zvakare.</para>
  <para style="p">
    <verse number="17" style="v"/>“Naizvozvo zvanzi naJehovha: Hamuna kunditeerera; hamuna kudanidzira rusununguko kuvanhu venyika yokwenyu. Saka, zvino ini ndava kukudanidzirai rusununguko, ndizvo zvinotaura Jehovha, ‘rusununguko’ rwokufa nomunondo, nenzara uye nedenda. Ndichakuitai chinhu chinonyangadza kuushe hwose hwenyika. <verse number="18" style="v"/>Varume vakadarika sungano yangu uye vakasazadzisa zvakatemwa zvesungano yavakaita pamberi pangu, ndichavaita semhuru yavakagura kuita mapandi maviri vakafamba napakati pamapandi acho. <verse number="19" style="v"/>Vatungamiri veJudha neJerusarema, namachinda omuruvazhe, navaprista navanhu vose venyika vakafamba napakati pamapandi emhuru, <verse number="20" style="v"/>Ndichavaisa mumaoko avavengi vavo vanotsvaka kuvauraya. Zvitunha zvavo zvichava zvokudya zveshiri dzedenga nezvikara zvenyika.</para>
  <para style="p">
    <verse number="21" style="v"/>“Ndichaisa Zedhekia mambo weJudha namachinda ake mumaoko avavengi vavo avo vanotsvaka kuvauraya, nomumaoko ehondo yamambo weBhabhironi, iyo yakabva kwamuri. <verse number="22" style="v"/>Ndicharayira, ndizvo zvinotaura Jehovha, uye ndichavadzosa kuguta rino. Vacharwa naro, vagorikunda, uye vagoripisa. Uye ndichaparadza maguta eJudha, zvokuti hakuna angagaramo.”</para>
  <chapter number="35" style="c"/>
  <para style="s1">VaRekabhi vanorumbidzwa</para>
  <para style="p">
    <verse number="1" style="v"/>Iri ndiro shoko rakasvika kuna Jeremia richibva kuna Jehovha pamazuva okutonga kwaJehoyakimi, mwanakomana waJosia mambo weJudha, richiti, <verse number="2" style="v"/>“Enda kumhuri yavaRekabhi undovakoka kuti vauye mune rimwe kamuri raparutivi rweimba yaJehovha ugovapa waini vanwe.”</para>
  <para style="p">
    <verse number="3" style="v"/>Saka ndakaenda ndikandotora Jaazania mwanakomana waJeremia, mwanakomana waHabhazinia, nehama dzake navakomana vake vose, mhuri yose yavaRekabhi. <verse number="4" style="v"/>Ndakavapinza mumba maJehovha, mukamuri ravanakomana vaHanani mwanakomana waIgidharia munhu waMwari. Yakanga iri pedyo nekamuri ramachinda, rakanga riri pamusoro peraMaaseya mwanakomana waSharumi, mutariri womukova. <verse number="5" style="v"/>Ipapo ndakagadzika hari dzizere newaini nemikombe pamberi pavarume vemhuri yavaRekabhi ndikati kwavari, “Inwai waini.”</para>
  <para style="p">
    <verse number="6" style="v"/>Asi ivo vakapindura vakati, “Hatinwi waini, nokuti tateguru wedu Jonadhabhi mwanakomana waRekabhi akatipa murayiro uyu wokuti, ‘Imi kana vana venyu hamufaniri kunwa waini zvachose. <verse number="7" style="v"/>Zvakare, hamufaniri kutombovaka dzimba, kana kudyara mbeu kana kurima minda yemizambiringa; hamufaniri kuva nechimwe chezvinhu izvi, asi munofanira kugara mumatende nguva dzose. Ipapo muchararama mazuva akawanda munyika iyo yamuri vatorwa.’ <verse number="8" style="v"/>Takateerera zvose zvatakarayirwa natateguru wedu Jonadhabhi mwanakomana waRekabhi. Hapana akambonwa waini, isu kana vakadzi vedu, kana vanakomana vedu, kana vanasikana vedu, <verse number="9" style="v"/>kana kuvaka dzimba dzokugara, kana kuva neminda yemizambiringa, kana minda, kana mbeu. <verse number="10" style="v"/>Takagara mumatende uye takanyatsoteerera zvose zvatakarayirwa natateguru wedu Jonadhabhi. <verse number="11" style="v"/>Asi Nebhukadhinezari mambo weBhabhironi akati apinda munyika ino, isu takati, ‘Uyai, tiende kuJerusarema titize hondo yavaBhabhironi neyavaAramu.’ Saka takaramba tiri muJerusarema.”</para>
  <para style="p">
    <verse number="12" style="v"/>Ipapo shoko raJehovha rakasvika kuna Jeremia, richiti, <verse number="13" style="v"/>“Zvanzi naJehovha, Wamasimba Ose, Mwari waIsraeri: Enda unoudza varume veJudha navanhu veJerusarema kuti, ‘Hamudzidziwo chidzidzo here mugoteerera mashoko angu?’ ndizvo zvinotaura Jehovha. <verse number="14" style="v"/>‘Jonadhabhi mwanakomana waRekabhi akarayira vanakomana vake kuti varege kunwa waini uye murayiro uyu wanga uchingochengetwa. Kusvikira zuva ranhasi havanwi waini, nokuti vanoteerera murayiro watateguru wavo. Asi ini ndakataura ndataurazve nemi, asi hamuna kunditeerera. <verse number="15" style="v"/>Ini ndakatuma ndatumazve kwamuri varanda vangu vose ivo vaprofita. Ivo vakati kwamuri, “Mumwe nomumwe wenyu anofanira kudzoka panzira dzakaipa dzake dzose mugonatsa zviito zvenyu; murege kutevera vamwe vamwari kuti muvashumire. Ipapo muchagara munyika yandakakupai imi namadzibaba enyu.” Asi hamuna kumborerekera nzeve dzenyu kwandiri kana kundinzwa. <verse number="16" style="v"/>Zvizvarwa zvaJonadhabhi mwanakomana waRekabhi vakachengeta murayiro wavakapiwa natateguru wavo, asi vanhu ava havana kunditeerera.’</para>
  <para style="p">
    <verse number="17" style="v"/>“Naizvozvo, zvanzi naJehovha Mwari Wamasimba Ose, Mwari weIsraeri: ‘Inzwai! Ndava kuuyisa pamusoro peJudha napamusoro pavose vagere muJerusarema njodzi dzose dzandakareva pamusoro pavo. Ndakataura kwavari, asi havana kuteerera; ndakavadana, asi havana kudavira.’ ”</para>
  <para style="p">
    <verse number="18" style="v"/>Ipapo Jeremia akati kumhuri yavaRekabhi, “Zvanzi naJehovha Wamasimba Ose, Mwari waIsraeri: ‘Makateerera murayiro watateguru wenyu Jonadhabhi, mukatevera zvaakarayira zvose uye mukaita zvose zvaakatema.’ <verse number="19" style="v"/>Naizvozvo, zvanzi naJehovha Wamasimba Ose, Mwari waIsraeri: ‘Jonadhabhi mwanakomana waRekabhi haangamboshayiwi munhu angandishumira.’ ”</para>
  <chapter number="36" style="c"/>
  <para style="s1">Jehoyakimi anopisa Gwaro raJeremia</para>
  <para style="p">
    <verse number="1" style="v"/>Mugore rechina raJehoyakimi mwanakomana waJosia mambo weJudha, shoko iri rakauya kuna Jeremia richibva kuna Jehovha, richiti, <verse number="2" style="v"/>“Tora rugwaro rwakapetwa unyoremo mashoko ose andakataura kwauri pamusoro peIsraeri, napamusoro peJudha nedzimwe ndudzi dzose kubvira panguva yandakatanga kutaura kwauri panguva yokutonga kwaJosia kusvikira iye zvino. <verse number="3" style="v"/>Zvimwe vanhu veJudha vakanzwa pamusoro penjodzi imwe neimwe yandakaronga kuisa pamusoro pavo, vangadzoka mumwe nomumwe wavo kubva pazvakaipa zvake; ipapo ndichavakanganwira zvakaipa zvavo nechivi chavo.”</para>
  <para style="p">
    <verse number="4" style="v"/>Saka Jeremia akadana Bharuki mwanakomana waNeria, naJeremia, paaimuverengera mashoko ose akanga ataurwa naJehovha kwaari, Bharuki ainge achianyora murugwaro rwakapetwa. <verse number="5" style="v"/>Ipapo Jeremia akataurira Bharuki kuti, “Ini ndakadziviswa, handigoni kuenda kutemberi yaJehovha. <verse number="6" style="v"/>Saka iwe enda kuimba yaJehovha pazuva rokutsanya undoverengera vanhu mashoko aJehovha awakanyora murugwaro rwakapetwa ini ndichikutaurira. Uverengere vanhu vose veJudha vanouya vachibva kumaguta avo. <verse number="7" style="v"/>Zvimwe vanganyengetera kuna Jehovha uye mumwe nomumwe wavo akadzoka kubva panzira dzake dzakaipa, nokuti kutsamwa nehasha dzakarehwa naJehovha pamusoro pavanhu ava kukuru.”</para>
  <para style="p">
    <verse number="8" style="v"/>Bharuki mwanakomana waNeria akaita zvose zvaakataurirwa nomuprofita Jeremia kuti aite; akaverenga mashoko aJehovha kubva murugwaro rwakapetwa, ari patemberi yaJehovha. <verse number="9" style="v"/>Mumwedzi wepfumbamwe wegore rechishanu raJehoyakimi mwanakomana waJosia mambo weJudha, nguva yokutsanya pamberi paJehovha yakadanidzirwa kuvanhu vose muJerusarema navose vakanga vabva kumaguta eJudha. <verse number="10" style="v"/>Bharuki akaverengera vanhu vose mashoko aJeremia aiva murugwaro rwakapetwa, ari mumba maJehovha, mukamuri raGemaria mwanakomana waShafani munyori, raiva muruvazhe rwokumusoro pamuromo weSuo Idzva retemberi yaJehovha.</para>
  <para style="p">
    <verse number="11" style="v"/>Mikaya mwanakomana waGemaria, mwanakomana waShafani, akati anzwa mashoko ose aJehovha aibva murugwaro rwakapetwa, <verse number="12" style="v"/>akaburuka akaenda kukamuri romunyori mumuzinda wamambo, makanga mugere machinda ose, aiti: Erishama munyori, Dheraya mwanakomana waShemaya, Erinatani mwanakomana waAkibhori, Gemaria mwanakomana waShafani, Zedhekia mwanakomana waHanania, nemamwe machinda ose. <verse number="13" style="v"/>Mushure mokunge Mikaya avaudza zvose zvaakanga anzwa Bharuki achiverengera vanhu kubva murugwaro rwakapetwa, <verse number="14" style="v"/>machinda ose akatuma Jehudhi mwanakomana waNetamia, mwanakomana waSheremia, mwanakomana waKushi, kundoti kuna Bharuki, “Tora rugwaro rwakapetwa rwawaverengera vanhu, ugouya kuno.” Saka Bharuki mwanakomana waNeria akaenda kwavari norugwaro rwakapetwa muruoko rwake. <verse number="15" style="v"/>Ivo vakati kwaari, “Tapota, gara pasi utiverengerewo.”</para>
  <para style="p">Saka Bharuki akavaverengera. <verse number="16" style="v"/>Vakati vanzwa mashoko ose aya, vakatarisana vachitya ndokuti kuna Bharuki, “Tinofanira kuzivisa mashoko ose aya kuna mambo.” <verse number="17" style="v"/>Ipapo vakabvunza Bharuki, vakati, “Tiudze, wakanyora sei izvi zvose? Jeremia ndiye akakutaurira here?”</para>
  <para style="p">
    <verse number="18" style="v"/>Bharuki akapindura akati, “Hongu, akanditaurira mashoko ose aya, ini ndikaanyora neingi murugwaro rwakapetwa.”</para>
  <para style="p">
    <verse number="19" style="v"/>Ipapo machinda akati kuna Bharuki, “Iwe naJeremia endai munovanda. Ngakurege kuva nomunhu anoziva kwamunenge muri.”</para>
  <para style="p">
    <verse number="20" style="v"/>Vakati vaisa rugwaro rwakapetwa mukamuri yomunyori Erishama, vakaenda kuna mambo muruvazhe ndokumuzivisa mashoko ose. <verse number="21" style="v"/>Mambo akatuma Jehudhi kundotora rugwaro rwakapetwa, Jehudhi ndokurutora mukamuri yaErishama munyori ndokuverengera mambo namachinda ose akanga amire parutivi rwake. <verse number="22" style="v"/>Wakanga uri mwedzi wepfumbamwe uye mambo akanga akagara muimba yakavakirwa nguva yechando, moto uchipfuta mumbaura yaiva pamberi pake. <verse number="23" style="v"/>Jehudhi aiti kana apedza kuverenga zvikamu zvitatu kana zvina zvorugwaro rwakapetwa, mambo aibva azvicheka nebanga ozvikanda mumbaura, kusvikira gwaro rose rapiswa mumoto. <verse number="24" style="v"/>Mambo navaranda vake vose vakanzwa mashoko aya ose havana kumboratidza kutya, kana kubvarura nguo dzavo. <verse number="25" style="v"/>Kunyange hazvo Erinatani, Dheraya, naGemaria vakakurudzira mambo kuti arege kupisa rugwaro rwakapetwa haana kuda kuvanzwa. <verse number="26" style="v"/>Pachinzvimbo chezvo, mambo akarayira Jerameeri, mwanakomana wamambo, naSeraya mwanakomana waAzirieri naSheremia mwanakomana waAbhudhieri kuti asunge Bharuki munyori naJeremia muprofita. Asi Jehovha akanga avaviga.</para>
  <para style="p">
    <verse number="27" style="v"/>Mambo akati apisa rugwaro rwakapetwa rwaiva namashoko akanga anyorwa naBharuki achitaurirwa naJeremia, shoko raJehovha rakasvika kuna Jeremia, richiti, <verse number="28" style="v"/>“Tora rumwe rugwaro rwakapetwa unyore pamusoro parwo mashoko ose akanga ari parugwaro rwokutanga rwuya rwakapiswa naJehoyakimi mambo weJudha. <verse number="29" style="v"/>Uyezve uudze Jehoyakimi mambo weJudha, kuti, ‘Zvanzi naJehovha: Wakapisa rugwaro rwuya uchiti, “Wakanyorerei parwuri uchiti zvirokwazvo mambo weBhabhironi achauya kuzoparadza nyika ino nokuparadza zvose vanhu nezvipfuwo?” <verse number="30" style="v"/>Naizvozvo, zvanzi naJehovha pamusoro paJehoyakimi mambo weJudha: Haangawani mumwe achagara pachigaro choushe chaDhavhidhi; mutumbi wake uchakandwa kunze kunopisa masikati uye kune chando usiku. <verse number="31" style="v"/>Ndichamuranga navana vake uye navaranda vake nokuda kwezvakaipa zvavo; ndichauyisa pamusoro pavo navose vanogara muJerusarema navanhu veJudha njodzi imwe neimwe yandakareva pamusoro pavo, nokuti havana kuteerera.’ ”</para>
  <para style="p">
    <verse number="32" style="v"/>Saka Jeremia akatora rumwe rugwaro rwakapetwa ndokurupa kuna Bharuki munyori, mwanakomana waNeria, Bharuki ndokunyora pamusoro parwo mashoko ose orugwaro rwakanga rwapiswa naJehoyakimi, mambo weJudha, Jeremia achimutaurira. Mashoko akawanda akafanana nawo akawedzerwa.</para>
  <chapter number="37" style="c"/>
  <para style="s1">Jeremia anopfigirwa muTorongo</para>
  <para style="p">
    <verse number="1" style="v"/>Zedhekia mwanakomana waJosia akagadzwa kuva mambo weJudha naNebhukadhinezari mambo weBhabhironi; iye akabata ushe panzvimbo yaJehoyakini mwanakomana waJehoyakimi. <verse number="2" style="v"/>Asi iye kana varanda vake kana vanhu venyika iyoyo, havana kuteerera mashoko akanga ataurwa naJehovha kubudikidza naJeremia muprofita.</para>
  <para style="p">
    <verse number="3" style="v"/>Kunyange zvakadaro, mambo Zedhekia akatuma Jehukari mwanakomana waSheremia, nomuprista Zefania mwanakomana waMaaseya kuna Jeremia muprofita namashoko aya: “Ndapota tinyengetererewo kuna Jehovha Mwari wedu.”</para>
  <para style="p">
    <verse number="4" style="v"/>Zvino Jeremia akanga akasununguka kupinda nokubuda pakati pavanhu, nokuti akanga asati apfigirwa mutorongo. <verse number="5" style="v"/>Hondo yaFaro yakanga yauya ichibva kuIjipiti, zvino vaBhabhironi vakanga vakakomba Jerusarema vakati vanzwa shoko pamusoro pavo, vakabva paJerusarema.</para>
  <para style="p">
    <verse number="6" style="v"/>Ipapo shoko raJehovha rakasvika kuna Jeremia muprofita, richiti, <verse number="7" style="v"/>“Zvanzi naJehovha, Mwari weIsraeri: Udza mambo weJudha, iye akakutuma kuzondibvunza, kuti, ‘Hondo yaFaro yakauya kuzokubatsirai, ichadzokera kuIjipiti kunyika yavo. <verse number="8" style="v"/>Ipapo vaBhabhironi vachadzokazve vagorwisa guta rino; vacharikunda uye vacharipisa nomoto.’</para>
  <para style="p">
    <verse number="9" style="v"/>“Zvanzi naJehovha: Musazvinyengera muchifunga kuti, ‘Zvirokwazvo vaBhabhironi vachabva kwatiri.’ Kwete, havangabvi! <verse number="10" style="v"/>Kunyange dai mungakunda hondo yose yavaBhabhironi iri kukurwisai uye kugosara vakakuvara bedzi mumatende, ivavo vachauya vagopisa guta rino.”</para>
  <para style="p">
    <verse number="11" style="v"/>Shure kwokubva kwehondo yavaBhabhironi muJerusarema nokuda kwehondo yaFaro, <verse number="12" style="v"/>Jeremia akatanga kubuda muguta kuti aende kunyika yeBhenjamini kundotora mugove wake wenhaka pakati pavanhu ikoko. <verse number="13" style="v"/>Asi akati asvika paSuo raBhenjamini, mukuru wavarindi, ainzi Irija mwanakomana waSheremia, mwanakomana waHanania, akamusunga ndokuti, “Iwe wava kutiza uchienda kuvaBhabhironi!”</para>
  <para style="p">
    <verse number="14" style="v"/>Jeremia akati, “Handizvo, kwete! Handizi kutiza ndichienda kuvaBhabhironi!” Asi Irija haana kuda kumunzwa; asi akasunga Jeremia ndokumuendesa kumachinda. <verse number="15" style="v"/>Ivo vakatsamwira Jeremia vakaita kuti arohwe uye kuti aiswe mutorongo mumba maJonatani munyori, yavakanga vaita torongo.</para>
  <para style="p">
    <verse number="16" style="v"/>Jeremia akaiswa mutorongo romugomba, umo maakagara nguva yakareba. <verse number="17" style="v"/>Ipapo mambo Zedhekia akatuma nhume kundomutora akaita kuti aiswe kumuzinda, kwaakamubvunza pakavanda, achiti, “Pane shoko rabva kuna Jehovha here?”</para>
  <para style="p">Jeremia akapindura akati, “Hongu, muchaiswa muruoko rwamambo weBhabhironi.”</para>
  <para style="p">
    <verse number="18" style="v"/>Ipapo Jeremia akati kuna Mambo Zedhekia, “Mhaka yandakapara nemi kana machinda enyu kana navanhu ava, ndeyeiko kuti mundipfigire mutorongo? <verse number="19" style="v"/>Varipiko vaprofita venyu vakakuprofitirai vachiti, ‘Mambo weBhabhironi haazi kuzokurwisai kana kurwisa nyika ino’? <verse number="20" style="v"/>Asi zvino ishe wangu mambo, ndapota inzwai. Regai ndisvitse kwamuri chikumbiro changu: Musandidzoserazve kumba kwaJonatani munyori nokuti ndingafirako.”</para>
  <para style="p">
    <verse number="21" style="v"/>Ipapo mambo Zedhekia akarayira kuti Jeremia aiswe muruvazhe rwavarindi uye kuti apiwe chingwa chaibva mumugwagwa wavabiki zuva rimwe nerimwe kusvikira musisina chingwa muguta. Saka Jeremia akaramba ari muruvazhe rwavarindi.</para>
  <chapter number="38" style="c"/>
  <para style="s1">Jeremia anokandwa muGomba</para>
  <para style="p">
    <verse number="1" style="v"/>Shefania mwanakomana waMatani naGedharia mwanakomana waPashuri mwanakomana waMarikiya vakanzwa zvaitaurwa naJeremia kuvanhu vose paakati, <verse number="2" style="v"/>“Zvanzi naJehovha: ‘Ani naani achagara muguta rino achafa nomunondo, nenzara kana denda, asi ani naani achazvipira kuvaBhabhironi achararama. Achatiza noupenyu hwake; achararama.’ <verse number="3" style="v"/>Zvakare, zvanzi naJehovha: ‘Zvirokwazvo guta rino richaiswa mumaoko ehondo yamambo weBhabhironi, ndiye acharikunda.’ ”</para>
  <para style="p">
    <verse number="4" style="v"/>Ipapo machinda akati kuna mambo, “Munhu uyu anofanira kufa. Ari kuodza mwoyo yavarwi vakasara muguta rino, pamwe chete navanhu vose, nezvinhu zvaanotaura kwavari. Uyu munhu haatsvaki zvakanakira vanhu ava asi kuparadzwa kwavo.”</para>
  <para style="p">
    <verse number="5" style="v"/>Mambo Zedhekia akapindura akati, “Ari mumaoko enyu, Mambo haana zvaangagona kupikisana nemi.”</para>
  <para style="p">
    <verse number="6" style="v"/>Saka vakatora Jeremia vakamuisa mugomba raMarikiya, mwanakomana wamambo, rakanga riri muruvazhe rwavarindi. Vakaburutsira Jeremia mugomba netambo: rakanga risina mvura mariri, asi madhaka bedzi, nokudaro Jeremia akanyura mumadhaka.</para>
  <para style="p">
    <verse number="7" style="v"/>Asi Ebhedhi-Mereki muEtiopia aiva muchinda mumuzinda woushe, akazvinzwa kuti vakanga vaisa Jeremia mugomba. Panguva yakanga yakagara mambo paSuo raBhenjamini, <verse number="8" style="v"/>Ebhedhi-Mereki akabuda mumuzinda woushe akati kwaari, “Ishe wangu mambo, varume ava vaita zvakaipa kwazvo pane zvose zvavaita kumuprofita Jeremia. <verse number="9" style="v"/>Vamukanda mugomba umo maachaziya nenzara akafa kana chingwa chapera muguta.”</para>
  <para style="p">
    <verse number="10" style="v"/>Ipapo mambo akarayira Ebhedhi-Mereki muEtiopia, akati, “Tora varume makumi matatu pano uende navo munobudisa muprofita Jeremia mugomba asati afa.”</para>
  <para style="p">
    <verse number="11" style="v"/>Saka Ebhedhi-Mereki akatora varume akaenda navo kumba yaiva pasi pechivigiro chepfuma mumuzinda wamambo. Akatorawo mamvemve nenguo tsaru kubva ipapo ndokuzvidzikisa pasi netambo kuna Jeremia mugomba. <verse number="12" style="v"/>Ebhedhi-Mereki muEtiopia akati kuna Jeremia, “Isa mamvemve nenguo dzakasakara idzi muhapwa dzako kuti zviputire tambo.” Jeremia akaita saizvozvo, <verse number="13" style="v"/>ndokubva vamukweva netambo ndokumubudisa kubva mugomba. Nokudaro Jeremia akaramba ari paruvazhe rwavarindi.</para>
  <para style="s1">Zedhekia anobvunzazve Jeremia</para>
  <para style="p">
    <verse number="14" style="v"/>Ipapo mambo Zedhekia akatuma nhume akauyisa muprofita Jeremia pamukova wechitatu wokupinda patemberi yaJehovha. Mambo akati kuna Jeremia, “Ndinoda kukubvunza chimwe chinhu. Usandivanzira chinhu.”</para>
  <para style="p">
    <verse number="15" style="v"/>Jeremia akati kuna Zedhekia, “Kana ndikakupai mhinduro, hamuzondiurayi here? Kunyange ndikakupai zano, hamunganditeereri.”</para>
  <para style="p">
    <verse number="16" style="v"/>Asi mambo Zedhekia akapikira Jeremia mhiko iyi pakavanda achiti, “Zvirokwazvo naJehovha mupenyu, iye akatipa mweya watinofema, handingakuurayi kana kukuisa mumaoko eavo vanotsvaka kukuuraya.”</para>
  <para style="p">
    <verse number="17" style="v"/>Ipapo Jeremia akati kuna Zedhekia, “Zvanzi naJehovha Mwari Wamasimba Ose, Mwari waIsraeri: ‘Kana ukazvipira kuvaranda vamambo weBhabhironi, upenyu hwenyu hucharwirwa uye guta rino haringapiswi; imi nemhuri muchararama. <verse number="18" style="v"/>Asi kana mukaramba kuzvipira kuvaranda vamambo weBhabhironi, guta rino richaiswa mumaoko avaBhabhironi uye vacharipisa; nemi pachenyu hamungapukunyuki pamaoko avo.’ ”</para>
  <para style="p">
    <verse number="19" style="v"/>Mambo Zedhekia akati kuna Jeremia, “Ndinotya vaJudha vakaenda kuvaBhabhironi, kuti vaBhabhironi vangangondiisa mumaoko avo vakandiitira zvakaipa.”</para>
  <para style="p">
    <verse number="20" style="v"/>Jeremia akati kwaari, “Havangakuisiyi kwavari. Teererai Jehovha nokuita zvandakuudzai. Ipapo zvichakunakirai imi, uye upenyu hwenyu huchararamiswa. <verse number="21" style="v"/>Asi kana mukaramba kuzvipira, hezvino zvandakaratidzwa naJehovha. <verse number="22" style="v"/>Vakadzi vose vakasara mumuzinda wamambo weJudha vachabudiswa vachiendeswa kumachinda amambo weBhabhironi. Vakadzi ivavo vachati kwamuri:</para>
  <para style="q1">“ ‘Vakakutsausai uye vakakukundai,</para>
  <para style="q2">ivo shamwari dzamaivimba nadzo.</para>
  <para style="q1">Tsoka dzenyu dzanyura mumadhaka;</para>
  <para style="q2">shamwari dzenyu dzakakutizai.’</para>
  <para style="p">
    <verse number="23" style="v"/>“Vakadzi venyu vose navana vachabudiswa vachiendeswa kuvaBhabhironi. Nemi pachenyu hamungapukunyuki mumaoko avo, asi muchabatwa namambo weBhabhironi; uye guta rino richapiswa.”</para>
  <para style="p">
    <verse number="24" style="v"/>Ipapo Zedhekia akati kuna Jeremia, “Ngakurege kuva nomunhu anoziva zvatakurukura izvi nokuti ungafa. <verse number="25" style="v"/>Kana machinda akanzwa kuti ndakataura newe, vakauya kwauri vachiti, ‘Tiudze zvawataura kuna mambo uye zvarehwa namambo kwauri; usativanzira kuti tirege kukuuraya,’ <verse number="26" style="v"/>ipapo uvaudze kuti, ‘Ndanga ndichikumbira kuna mambo kuti arege kundidzoserazve kuimba yaJonatani kuti ndinofirako.’ ”</para>
  <para style="p">
    <verse number="27" style="v"/>Machinda ose akauya kuna Jeremia ndokumubvunza, iye akavaudza zvinhu zvose zvaakanga arayirwa namambo kuti ataure. Naizvozvo vakarega kutaura naye zvakare, nokuti hapana akanga anzwa zvaakanga akurukura namambo.</para>
  <para style="p">
    <verse number="28" style="v"/>Naizvozvo Jeremia akaramba ari muruvazhe rwavarindi kusvikira pazuva rakapambwa Jerusarema.</para>
  <chapter number="39" style="c"/>
  <para style="s1">Kuwa kweJerusarema</para>
  <para style="p">
    <verse number="1" style="v"/>Uku ndiko kutorwa kwakaitwa Jerusarema: Mugore repfumbamwe ramambo Zedhekia mambo weJudha, mumwedzi wegumi, Nebhukadhinezari mambo weBhabhironi akauya kuzorwisa Jerusarema nehondo yake yose uye akarikomba. <verse number="2" style="v"/>Zvino mugore regumi nerimwe raZedhekia, pazuva repfumbamwe romwedzi wechina, masvingo eguta akakoromorwa. <verse number="3" style="v"/>Ipapo machinda ose amambo weBhabhironi akauya ndokugara paSuo Rapakati, vaiti: Nerigari-Sharezeri weSamugari naNebho-Saresekimi mukuru wavaranda vamambo weBhabhironi, naNerigari-Sharezeri mukuru aiva nechinzvimbo chapamusoro, namamwe machinda ose amambo weBhabhironi. <verse number="4" style="v"/>Zedhekia mambo weJudha navarwi vose vakati vavaona, vakatiza; vakabuda muguta usiku vakaenda nenzira yokubindu ramambo, napasuo raiva pakati pamasvingo maviri, ndokunanga kuArabha.</para>
  <para style="p">
    <verse number="5" style="v"/>Asi hondo yavaBhabhironi yakavadzinganisa ndokubatira Zedhekia mumapani eJeriko. Vakamubata ndokumuendesa kuna Nebhukadhinezari mambo weBhabhironi paRibhira munyika yeHamati kwaakamupa mutongo wake. <verse number="6" style="v"/>Ipapo paRibhira Mambo weBhabhironi akauraya vanakomana vaZedhekia pamberi pake uye akaurayawo makurukota ose eJudha. <verse number="7" style="v"/>Ipapo akatumbura meso aZedhekia ndokumusunga nengetani kuti aende naye kuBhabhironi.</para>
  <para style="p">
    <verse number="8" style="v"/>VaBhabhironi vakapisa muzinda wamambo nedzimba dzavanhu vakakoromora masvingo eJerusarema. <verse number="9" style="v"/>Nebhuzaradhani mukuru wehondo yavarindi akaendesa kuBhabhironi vanhu vakanga vasara muguta pamwe chete navaya vakanga vazvipira kwaari uye noruzhinji rwavanhu. <verse number="10" style="v"/>Asi Nebhuzaradhani mukuru wavarindi akasiya munyika yeJudha vamwe varombo vakanga vasina chinhu; uye panguva iyoyo akavapa minda yemizambiringa nemimwe minda.</para>
  <para style="p">
    <verse number="11" style="v"/>Zvino Nebhukadhinezari mambo weBhabhironi akanga arayira izvi pamusoro paJeremia kubudikidza naNebhuzaradhani mukuru wavarindi, achiti, <verse number="12" style="v"/>“Mutorei mumuchengete; musamuitira zvakaipa asi mumuitire zvose zvaanokumbira.” <verse number="13" style="v"/>Saka Nebhuzaradhani mukuru wavarindi, naNebhushazibhani mukuru wavaranda, naNerigari-Sharezeri aiva mukuru wenʼanga namamwe machinda ose amambo weBhabhironi <verse number="14" style="v"/>vakatumira nhume kuti Jeremia abviswe paruvazhe rwavarindi. Vakamuendesa kuna Gedharia mwanakomana waAhikami, mwanakomana waShafani, kuti vamudzosere kumusha kwake. Saka akaramba agere pakati pavanhu vokwake.</para>
  <para style="p">
    <verse number="15" style="v"/>Shoko raJehovha rakasvika kuna Jeremia achakapfigirwa muruvazhe rwavarindi, richiti, <verse number="16" style="v"/>“Enda undoudza Ebhedhi-Mereki muEtiopia kuti, ‘Zvanzi naJehovha Wamasimba Ose, Mwari waIsraeri: Ndava pedyo kuzadzisa mashoko angu pamusoro peguta rino nenjodzi, kwete kubudirira. Panguva iyoyo zvichazadzisika pamberi pako. <verse number="17" style="v"/>Asi iwe ndichakurwira pazuva iro, ndizvo zvinotaura Jehovha, haungaiswi mumaoko evaunotya. <verse number="18" style="v"/>Ndichakuponesa; haungaurayiwi nomunondo asi uchatiza noupenyu hwako, nokuti unovimba neni, ndizvo zvinotaura Jehovha.’ ”</para>
  <chapter number="40" style="c"/>
  <para style="s1">Jeremia anosunungurwa</para>
  <para style="p">
    <verse number="1" style="v"/>Shoko rakasvika kuna Jeremia richibva kuna Jehovha mushure mokusunungurwa kwake paRama naNebhuzaradhani mukuru wavarindi. Akanga awana Jeremia akasungwa nengetani ari pakati pavatapwa vose vaibva kuJerusarema neJudha avo vakanga vachiendeswa kuutapwa kuBhabhironi. <verse number="2" style="v"/>Mukuru wavarindi akati awana Jeremia, akati kwaari, “Jehovha Mwari wako akatenda kuti njodzi iyi iwire nzvimbo ino. <verse number="3" style="v"/>Zvino Jehovha aita kuti zviitike, aita sezvaakareva kuti achaita. Izvi zvose zvakaitika nokuti imi vanhu makatadzira Jehovha uye hamuna kumuteerera. <verse number="4" style="v"/>Asi nhasi ndinokusunungura kubva pangetani dziri mumaoko ako. Uya tiende tose kuBhabhironi, kana uchida, ini ndichakuchengeta; asi kana usingadi, usauya. Tarira, nyika yose iri pamberi pako; enda hako kwose kwaunoda.” <verse number="5" style="v"/>Kunyange zvakadaro hazvo, Jeremia asati atendeuka kuti aende, Nebhuzaradhani akaenderera mberi achiti, “Dzokera kuna Gedharia mwanakomana waAhikami, mwanakomana waShafani uyo akagadzwa namambo weBhabhironi kuti ave mubati wemaguta eJudha, undogara naye pakati pavanhu, kana kuti woenda kwose kwaunoda.”</para>
  <para style="p">Ipapo mukuru wavarindi akamupa zvokudya zvokutakura nezvipo akamurega achienda. <verse number="6" style="v"/>Saka Jeremia akaenda kuna Gedharia mwanakomana waAhikami paMizipa akandogara naye pakati pavanhu vakanga vasara munyika.</para>
  <para style="s1">Gedharia anourayiwa</para>
  <para style="p">
    <verse number="7" style="v"/>Vakuru vehondo navanhu vakanga vachigara mumasango enyika vakati vanzwa kuti mambo weBhabhironi akanga agadza Gedharia mwanakomana waAhikami kuti ave mubati wenyika uye kuti mambo akanga amuita mutariri wavarume, vakadzi navana, avo vakanga vari varombo zvakanyanya munyika uye vakanga vasina kuendeswa pautapwa kuBhabhironi, <verse number="8" style="v"/>vakauya kuna Gedharia paMizipa, Ishumaeri mwanakomana waNetania, Johanani naJonatani vanakomana vaKarea, naSeraya mwanakomana waTanhumeti, mwanakomana waEfai muNetofati, naJaazania mwanakomana womuMaakati, ivo navanhu vavo. <verse number="9" style="v"/>Gedharia mwanakomana waAhikami, mwanakomana waShafani, akapika mhiko yokuvasimbisa ivo navanhu vavo achiti, “Musatya kushandira vaBhabhironi. Garai henyu munyika mushandire mambo weBhabhironi, zvigokuitirai zvakanaka. <verse number="10" style="v"/>Ini pachangu ndichagara paMizipa kuti ndikumirirei pamberi pavaBhabhironi vanouya kwatiri, asi imi munofanira kukohwa waini, nezvibereko zvezhizha namafuta mugozviisa mumidziyo yenyu, mugogara mumaguta amakakunda.”</para>
  <para style="p">
    <verse number="11" style="v"/>VaJudha vose vaiva muMoabhu, muAmoni, nevemuEdhomu nedzimwe nyika dzose vakati vanzwa kuti mambo weBhabhironi akanga asiya vamwe vanhu muJudha uye kuti akanga agadza Gedharia mwanakomana waAhikami, mwanakomana waShafani, somubati pamusoro pavo, <verse number="12" style="v"/>vose vakadzoka kunyika yeJudha, kuna Gedharia paMizipa, vachibva kunyika dzose kwavakanga vakaparadzirwa. Uye vakakohwa waini yakawanda nezvibereko zvezhizha zvizhinji kwazvo.</para>
  <para style="p">
    <verse number="13" style="v"/>Johanani mwanakomana waKarea navakuru vose vehondo vakanga vachiri kumasango vakauya kuna Gedharia paMizipa. <verse number="14" style="v"/>Vakati kwaari, “Hauzivi here kuti Bhaarisi mambo wavaAmoni atuma Ishumaeri mwanakomana waNetania kuti azokuuraya?” Asi Gedharia mwanakomana waAhikami haana kuvatenda.</para>
  <para style="p">
    <verse number="15" style="v"/>Ipapo Johanani mwanakomana waKarea akati kuna Gedharia muchivande vari paMizipa, “Rega ndinouraya Ishumaeri mwanakomana waNetania, uye hapana achazviziva. Anodirei kukuuraya nokuita kuti vaJudha vose vakaungana, vakakupoteredza, vaparadzirwe uye vakasara veJudha vaparare?”</para>
  <para style="p">
    <verse number="16" style="v"/>Asi Gedharia mwanakomana waAhikami akati kuna Johanani mwanakomana waKarea, “Usaita chinhu chakadaro! Zvauri kutaura pamusoro paIshumaeri hazvisi zvechokwadi.”</para>
  <chapter number="41" style="c"/>
  <para style="p">
    <verse number="1" style="v"/>Mumwedzi wechinomwe, Ishumaeri mwanakomana waNetania, mwanakomana waErishama, uyo akanga ari worudzi rwamambo, uye akanga ari mumwe wamachinda amambo, akauya ane varume gumi kuna Gedharia mwanakomana waAhikami, paMizipa. Vachiri kudya pamwe chete ipapo, <verse number="2" style="v"/>Ishumaeri mwanakomana waNetania navarume gumi vakanga vanaye vakasimuka vakabaya Gedharia mwanakomana waAhikami, mwanakomana waShafani, nomunondo, vakamuuraya iye akanga agadzwa namambo weBhabhironi kuti ave mubati wenyika iyo. <verse number="3" style="v"/>Ishumaeri akaurayawo vaJudha vose vaiva naGedharia paMizipa, pamwe chete navarwi veBhabhironi vaivapo.</para>
  <para style="p">
    <verse number="4" style="v"/>Zuva rakatevera kuurayiwa kwaGedharia, pasati pava nomunhu aizviziva, <verse number="5" style="v"/>varume makumi masere vaibva kuShekemu, neShiro neSamaria vakasvikapo vakaveura ndebvu dzavo, vakabvarura nguo dzavo uye vakazvicheka-cheka, vachiuya nezvipiriso zvezviyo nezvinonhuhwira kuimba yaJehovha. <verse number="6" style="v"/>Ishumaeri mwanakomana waNetania akabuda paMizipa kuti andovachingamidza, akafamba achichema. Paakasangana navo, akati kwavari, “Uyai kuna Gedharia mwanakomana waAhikami.” <verse number="7" style="v"/>Vakati vapinda muguta, Ishumaeri mwanakomana waNetania navarume vakanga vanaye vakavauraya ndokuvakanda mugomba. <verse number="8" style="v"/>Asi vamwe vavo gumi vakati kuna Ishumaeri, “Musatiuraya! Isu tine gorosi nebhari, namafuta uye nouchi, zvakavigwa musango.” Naizvozvo akavarega akasavauraya pamwe chete navamwe. <verse number="9" style="v"/>Zvino gomba raakakandira mitumbi yose yavarume vaakanga auraya pamwe chete naGedharia ndiro rakanga racherwa naMambo Asa kuti azvidzivirire kubva kuna Bhaasha mambo weIsraeri. Ishumaeri mwanakomana waNetania akarizadza navakaurayiwa.</para>
  <para style="p">
    <verse number="10" style="v"/>Ishumaeri akatapa vanhu vose vakanga vari paMizipa, vanasikana vamambo pamwe chete navamwe vose vakanga vasara ikoko, vaiswa naNebhuzaradhani mukuru wavarindi pasi paGedharia mwanakomana waAhikami. Ishumaeri mwanakomana waNetania akavatapa ndokubvapo achida kuti ayambukire kuvaAmoni.</para>
  <para style="p">
    <verse number="11" style="v"/>Johanani mwanakomana waKarea namachinda ose ehondo vaiva naye vakati vanzwa pamusoro pemhaka dzose dzakanga dzaparwa naIshumaeri mwanakomana waNetania, <verse number="12" style="v"/>vakatora varume vose ndokuenda kundorwa naIshumaeri mwanakomana waNetania. Vakanomubatira pedyo nedziva guru reGibheoni. <verse number="13" style="v"/>Vanhu vose vaiva naIshumaeri vakati vachiona Johanani mwanakomana waKarea navakuru vehondo vakanga vainaye, vakafara. <verse number="14" style="v"/>Vanhu vose vakanga vatapwa naIshumaeri paMizipa vakadzoka vakaenda kuna Johanani mwanakomana waKarea. <verse number="15" style="v"/>Asi Ishumaeri mwanakomana waNetania navarume vasere vakapunyuka kubva kuna Johanani vakatizira kuvaAmoni.</para>
  <para style="s1">Kutizira kuIjipiti</para>
  <para style="p">
    <verse number="16" style="v"/>Ipapo Johanani mwanakomana waKarea navakuru vose vehondo vaiva naye vakatungamirira vose vakasara kubva paMizipa avo vaakanga anunura kubva kuna Ishumaeri mwanakomana waNetania shure kwokunge auraya Gedharia mwanakomana waAhikami, vaiti: varwi, vakadzi, vana namachinda edare vaakanga abva navo kuGibheoni. <verse number="17" style="v"/>Vakaenderera mberi ndokunomira vava paGeruti Kimihami pedyo neBheterehema parwendo rwavo rwokuenda kuIjipiti <verse number="18" style="v"/>kuti vatize vaBhabhironi. Vakanga vachitya nokuti Ishumaeri mwanakomana waNetania akanga auraya Gedharia mwanakomana waAhikami, uyo akanga agadzwa kuti ave mubati wenyika iyo namambo weBhabhironi.</para>
  <chapter number="42" style="c"/>
  <para style="p">
    <verse number="1" style="v"/>Ipapo vakuru vose vehondo, pamwe chete naJohanani mwanakomana waKarea naJezania mwanakomana waHoshaya, navanhu vose kubva kuvaduku kusvikira kuvakuru vakasvika <verse number="2" style="v"/>kuna Jeremia muprofita vakati kwaari, “Tapota inzwai chikumbiro chedu mutinyengeterere kuna Jehovha Mwari wenyu nokuda kwavose ava vakasara. Nokuti sezvamunoona zvino, kuti kunyange taiva vazhinji, iye zvino kwangosara vashoma chete. <verse number="3" style="v"/>Nyengeterai kuti Jehovha Mwari wenyu atiudze kwatinofanira kuenda uye zvatinofanira kuita.”</para>
  <para style="p">
    <verse number="4" style="v"/>Jeremia muprofita akapindura achiti, “Ndakunzwai. Zvirokwazvo ndichakunyengetererai kuna Jehovha Mwari wenyu sezvamakumbira, ndichakuzivisai zvinhu zvose zvicharehwa naJehovha uye handingambokuvanzirai chinhu.”</para>
  <para style="p">
    <verse number="5" style="v"/>Ipapo vakati kuna Jeremia, “Jehovha ngaave chapupu chezvokwadi uye chakatendeka pamusoro pedu kana tisingaiti zvose zvamunenge matumwa naJehovha kuzotiudza. <verse number="6" style="v"/>Kana zvakanaka, kana zvisina kunaka tichateerera Jehovha Mwari wedu, watinokutumai kwaari kuti zvigotiitira zvakanaka, nokuti tichateerera Jehovha Mwari wedu.”</para>
  <para style="p">
    <verse number="7" style="v"/>Mazuva gumi akati apera, shoko raJehovha rakasvika kuna Jeremia. <verse number="8" style="v"/>Naizvozvo akaunganidza Johanani mwanakomana waKarea navakuru vose vehondo vaaiva navo navanhu vose kubva kuvaduku kusvikira kuvakuru. <verse number="9" style="v"/>Akati kwavari, “Zvanzi naJehovha, Mwari waIsraeri, iye wamakanditumira kwaari kuti ndisvitse chikumbiro chenyu: <verse number="10" style="v"/>‘Kana mukagara munyika ino, ndichakuvakai handizokukoromorei; ndichakusimai uye handingakudzurei, nokuti ndinorwadziwa nokuda kwenjodzi yandakaisa pamusoro penyu. <verse number="11" style="v"/>Musatya mambo weBhabhironi, iye wamunotya zvino. Musamutya, ndizvo zvinotaura Jehovha, nokuti ndinemi uye ndichakuponesai nokukuponesai kubva mumaoko ake. <verse number="12" style="v"/>Ndichakunzwirai tsitsi kuitira kuti agokunzwirai tsitsi, agokudzoserai kunyika yenyu.’</para>
  <para style="p">
    <verse number="13" style="v"/>“Kunyange zvakadaro, kana mukati, ‘Hatidi kugara munyika ino,’ nokudaro musingateerere Jehovha Mwari wenyu, <verse number="14" style="v"/>uye kana mukati, ‘Kwete tichaenda kundogara kuIjipiti, kwatisingazooni hondo kana kunzwa hwamanda kana kunzwa nzara yechingwa,’ <verse number="15" style="v"/>zvino chinzwai shoko raJehovha imi vakasara vaJudha. Zvanzi naJehovha Wamasimba Ose, Mwari waIsraeri, ‘Kana mashinga kuenda kuIjipiti kana mukaenda kundogarako, <verse number="16" style="v"/>ipapo munondo wamunotya uchakukundai ikoko uye nenzara yamunotya ichakuteverai kuIjipiti, uye muchafira ikoko. <verse number="17" style="v"/>Zvirokwazvo, vose vashinga kuenda kuIjipiti kundogarako vachafa nomunondo, nenzara uye nedenda; hakuna achasara pakati pavo kana kupukunyuka njodzi yandichauyisa pamusoro pavo.’ <verse number="18" style="v"/>Zvanzi naJehovha Wamasimba Ose, Mwari waIsraeri, ‘Sokudururwa kwakaitwa hasha dzangu nokutsamwa kwangu pamusoro peavo vaigara muJerusarema, saizvozvo kutsamwa kwangu kuchadururirwa pamusoro penyu kana maenda kuIjipiti. Muchava chinhu chinotukwa nechinosemwa, nechinomhurwa, nokuzvidzwa; hamuchazombooni nzvimbo ino zvakare.’</para>
  <para style="p">
    <verse number="19" style="v"/>“Haiwa imi vakasara veJudha, Jehovha akuudzai kuti, ‘Musaenda kuIjipiti.’ Ivai nechokwadi: ndinokuyambirai nhasi <verse number="20" style="v"/>kuti makakanganisa kwazvo pamakandituma kuna Jehovha Mwari wenyu muchiti, ‘Tinyengeterere kuna Jehovha Mwari wedu, utiudze zvose zvaanoreva uye isu tichazviita.’ <verse number="21" style="v"/>Ndakuudzai nhasi, asi kunyange zvakadaro hamuna kuteerera Jehovha Mwari wenyu pane zvose zvaakandituma kuzokuzivisai imi. <verse number="22" style="v"/>Saka zvino, ivai nechokwadi nezvizvi: Muchafa nomunondo, nenzara, uye nedenda kunzvimbo yamunoda kuenda kundogara.”</para>
  <chapter number="43" style="c"/>
  <para style="p">
    <verse number="1" style="v"/>Jeremia akati apedza kuudza vanhu mashoko ose aJehovha Mwari wavo, zvose zvaakanga atumwa naJehovha kuti avaudze, <verse number="2" style="v"/>Azaria mwanakomana waHoshaya naJohanani mwanakomana waKarea navarume vose vaizvikudza vakati kuna Jeremia, “Unoreva nhema iwe! Jehovha Mwari wedu haana kukutuma kuti uzoti, ‘Hamufaniri kuenda kuIjipiti kundogara ikoko.’ <verse number="3" style="v"/>Asi Bharuki mwanakomana waNeria ndiye anokukurudzirai pamusoro pedu kuti tiendeswe kuvaBhabhironi, kuti vagotiuraya kana kutitora vachitiendesa kuBhabhironi.”</para>
  <para style="p">
    <verse number="4" style="v"/>Naizvozvo Johanani mwanakomana waKarea navakuru vose vehondo navanhu vose havana kuteerera murayiro waJehovha kuti vagare munyika yeJudha. <verse number="5" style="v"/>Panzvimbo paizvozvo Johanani mwanakomana waKarea navakuru vose vehondo vakatora vakasara vose veJudha vakanga vadzoka kuzogara munyika yeJudha kubva kundudzi dzose kwavakanga vaparadzirwa. <verse number="6" style="v"/>Vakatorawo varume vose, vakadzi navana navanasikana vamambo vakanga vasiyiwa naNebhuzaradhani mukuru wavarindi vamambo kuna Gedharia mwanakomana waShafani, naJeremia muprofita uye naBharuki mwanakomana waNeria. <verse number="7" style="v"/>Saka vakapinda muIjipiti vasingateereri Jehovha vakaenda zvokutosvika kuTapanesi.</para>
  <para style="p">
    <verse number="8" style="v"/>Vari paTapanesi, shoko raJehovha rakasvika kuna Jeremia, richiti, <verse number="9" style="v"/>“Tora mabwe makuru uavige mudhaka pakati pezvitinha panopindwa napo kumuzinda waFaro uri paTapanesi, vaJudha vakatarisa. <verse number="10" style="v"/>Ipapo uti kwavari, ‘Zvanzi naJehovha Wamasimba Ose, Mwari waIsraeri: Ndichatuma shoko kumuranda wangu Nebhukadhinezari mambo weBhabhironi, uye ndichaisa chigaro chake choushe pamusoro pamabwe aya andaviga pano; achatambanudza denga rake roushe pamusoro pawo. <verse number="11" style="v"/>Achauya agorwisa Ijipiti, achivigira rufu kuna avo vakatongerwa rufu, kutapwa kuna vakatongerwa utapwa, nomunondo kuna avo vakatongerwa munondo. <verse number="12" style="v"/>Achapisa temberi dzavamwari veIjipiti; achapisa temberi dzavo agotapa vamwari vavo. Sokumonera kunoita mufudzi nguo yake, saizvozvo achamonera nyika yeIjipiti agobvako asina vanga. <verse number="13" style="v"/>Imomo, mutemberi yezuva iri muIjipiti, achaputsa mbiru dzinoera uye achapisa temberi dzavamwari veIjipiti.’ ”</para>
  <chapter number="44" style="c"/>
  <para style="s1">Njodzi nokuda kwoKunamata Zvifananidzo</para>
  <para style="p">
    <verse number="1" style="v"/>Shoko iri rakasvika kuna Jeremia pamusoro pavaJudha vose vakanga vagere zasi kweIjipiti, muMigidhori nomuTapanesi nomuNofi, nokumusoro kweIjipiti, richiti, <verse number="2" style="v"/>“Zvanzi naJehovha Wamasimba Ose, Mwari waIsraeri: Makaona njodzi huru yandakauyisa pamusoro peJerusarema nomumaguta ose eJudha. Nhasi uno asiyiwa angova matongo <verse number="3" style="v"/>nokuda kwezvakaipa zvavakaita. Vakanditsamwisa nokuda kwokupisira zvinonhuhwira uye nokunamata vamwe vamwari vavasina kumboziva ivo kana imi kana madzibaba enyu. <verse number="4" style="v"/>Ndakatuma ndatumazve varanda vangu vaprofita kuti vati, ‘Regai kuita chinhu chinonyangadza chandinovenga!’ <verse number="5" style="v"/>Asi havana kunzwa kana kuteerera: havana kudzoka kubva pane zvakaipa zvavo kana kurega kupisa zvinonhuhwira kuna vamwe vamwari. <verse number="6" style="v"/>Naizvozvo kutsamwa kwangu kunotyisa kwakadururwa; kukapisa maguta eJudha uye nenzira dzeJerusarema ndikazviparadza zvikava matongo sezvazvakaita nhasi.</para>
  <para style="p">
    <verse number="7" style="v"/>“Zvino, zvanzi naJehovha, Wamasimba Ose, Mwari waIsraeri: Munouyisireiko njodzi yakakura kudai pamusoro penyu nokuparadzira kubva kuJudha varume navakadzi, navana, navacheche nokudaro muchisara musina kana nomumwe? <verse number="8" style="v"/>Munonditsamwisireiko nezvamunoita namaoko enyu, muchipisira zvinonhuhwira kuna vamwe vamwari vomuIjipiti kwamakaenda kundogara? Muchazviparadza pachenyu mukazviita chinhu chinotukwa nechinozvidzwa pakati pendudzi dzose dzepanyika. <verse number="9" style="v"/>Makanganwa here zvakashata zvakaitwa namadzibaba enyu namadzimambo navanamambokadzi veJudha uye zvakashata zvakaitwa nemi navakadzi venyu munyika yeJudha nomunzira dzeJerusarema? <verse number="10" style="v"/>Kusvikira pazuva ranhasi havana kuzvininipisa kana kuratidza rukudzo, kana kutevera murayiro wangu nezvirevo zvangu zvandakatema pamberi penyu napamberi pamadzibaba enyu.</para>
  <para style="p">
    <verse number="11" style="v"/>“Naizvozvo, zvanzi naJehovha Wamasimba Ose, Mwari waIsraeri: Ndafunga kuuyisa njodzi pamusoro penyu ndigoparadza Judha yose. <verse number="12" style="v"/>Ndichabvisa vakasara veJudha vakanga vashinga kuenda kuIjipiti kundogarako. Vose vachafira muIjipiti, vachafa nomunondo kana kufa nenzara. Kubva kumuduku kusvikira kumukuru, vachafa nomunondo kana nenzara. Vachava chinhu chinotukwa nechinosemwa, chinhu chinoshorwa nechinonyadzisa. <verse number="13" style="v"/>Ndicharanga vaya vanogara kuIjipiti nomunondo, nenzara uye nedenda sokuranga kwandakaita Jerusarema. <verse number="14" style="v"/>Hakuna kuna vakasara veJudha vakaenda kunogara kuIjipiti vachapunyuka kana kurarama kuti vadzoke kunyika yeJudha, uko kwavanoshuva kuti vadzokere kundogara; hakuna achadzoka kunze kwavashoma vachatiza.”</para>
  <para style="p">
    <verse number="15" style="v"/>Ipapo varume vose vaiziva kuti vakadzi vavo vaipisira zvinonhuhwira kuna vamwe vamwari, pamwe chete navakadzi vose vaivapo, ungano huru, navanhu vose vakanga vagere Kumusoro neZasi kweIjipiti, vakati kuna Jeremia, <verse number="16" style="v"/>“Hatingateereri shoko rawataura kwatiri muzita raJehovha! <verse number="17" style="v"/>Zvirokwazvo tichaita zvinhu zvose zvatakati tichaita. Tichapisira zvinonhuhwira kuna Mambokadzi woKudenga nokumudururira zvipiriso zvokunwa sezvatakaita isu namadzibaba edu, namadzimambo edu uye namachinda edu mumaguta eJudha nomunzira dzomuJerusarema. Panguva iyoyo takanga tine zvokudya zvizhinji uye takanga tigere zvakanaka tisina zvaitirwadza. <verse number="18" style="v"/>Asi kubva patakamira kupisira zvinonhuhwira kuna Mambokadzi woKudenga nokudururira zvipiriso zvokunwa kwaari, hapana chatakawana uye tanga tichingofa nomunondo nenzara.”</para>
  <para style="p">
    <verse number="19" style="v"/>Vakadzi vakapamhidzira vachiti, “Patakapisira zvinonhuhwira kuna Mambokadzi woKudenga, uye tikadururira zvipiriso zvokunwa kwaari, varume vedu vakanga vasingazivi here kuti taimuitira makeke akaita somufananidzo wake uye tichimudururira zvipiriso zvinonwiwa?”</para>
  <para style="p">
    <verse number="20" style="v"/>Ipapo Jeremia akati kuvanhu vose, varume navakadzi, vakanga vachimupindura, <verse number="21" style="v"/>“Ko, Jehovha haana kurangarira here uye akafunga pamusoro pezvinonhuhwira zvaipiswa mumaguta eJudha nomunzira dzeJerusarema nemi namadzibaba enyu namadzimambo enyu namachinda enyu uye navanhu venyika? <verse number="22" style="v"/>Jehovha akati haasisina mwoyo murefu pakuipa kwezviito zvenyu nezvinhu zvinonyangadza zvamakaita, nyika yenyu ikava chinhu chinotukwa uye nedongo risina anogaramo, sezvazvakaita nhasi. <verse number="23" style="v"/>Nokuda kwokuti makapisira zvinonhuhwira uye makatadzira Jehovha uye hamuna kumuteerera kana kutevera murayiro wake kana zvirevo zvake kana zvaakatema, njodzi iyi yaiswa pamusoro penyu sezvamunoona zvino.”</para>
  <para style="p">
    <verse number="24" style="v"/>Ipapo Jeremia akati kuvanhu vose kusanganisira vakadzi, “Inzwai shoko raJehovha, imi vanhu vose veJudha vari muIjipiti. <verse number="25" style="v"/>Zvanzi naJehovha Wamasimba Ose, Mwari waIsraeri: Imi navakadzi venyu maratidza nezviito zvenyu, zvamakavimbisa pamakati, ‘Zvirokwazvo mhiko dzedu dzatakapika tichadzizadzisa nokupisa zvinonhuhwira uye nokudururira zvipiriso zvokunwa kuna Mambokadzi woKudenga.’</para>
  <para style="p">“Endererai henyu mberi zvino, itai zvamakavimbisa! Chengetai mhiko dzenyu! <verse number="26" style="v"/>Asi inzwai shoko raJehovha, imi vaJudha mose munogara muIjipiti: ‘Ndinopika nezita rangu guru,’ ndizvo zvinotaura Jehovha, ‘kuti hakuna anobva kuJudha agere papi napapi zvapo muIjipiti achadana zita rangu kana kupika achiti: “Zvirokwazvo naIshe Jehovha mupenyu,” <verse number="27" style="v"/>Nokuti ndinovarindira kuti ndivaitire zvakaipa kwete zvakanaka, vaJudha vari muIjipiti vachafa nomunondo uye nenzara kusvikira vose vaparadzwa. <verse number="28" style="v"/>Avo vachapunyuka pamunondo vakadzokera kunyika yeJudha vachibva kuIjipiti vachava vashoma kwazvo. Ipapo vose vakasara vavaJudha vakauya kuzogara kuIjipiti vachaziva kuti shoko rinogara nderani, rangu kana ravo.</para>
  <para style="p">
    <verse number="29" style="v"/>“ ‘Ichi ndicho chichava chiratidzo kwauri chokuti ndichakuranga panzvimbo ino,’ ndizvo zvinotaura Jehovha, ‘kuitira kuti muzive kuti mashoko eyambiro yangu pamusoro penyu achamira zvirokwazvo.’ <verse number="30" style="v"/>Zvanzi naJehovha: ‘Ndiri kuisa Faro Hofira mambo weIjipiti mumaoko avavengi vake vanotsvaka kumuuraya, sezvandakaita Zedhekia mambo weJudha mumaoko aNebhukadhinezari mambo weBhabhironi, iye muvengi akanga achitsvaka kumuuraya.’ ”</para>
  <chapter number="45" style="c"/>
  <para style="s1">Shoko kuna Bharuki</para>
  <para style="p">
    <verse number="1" style="v"/>Izvi ndizvo zvakataurwa nomuprofita Jeremia kuna Bharuki mwanakomana waNeria, mugore rechina raJehoyakimi mwanakomana waJosia mambo weJudha, shure kwokunyora kwaBharuki rugwaro rwamashoko aJeremia aakanga achimudaidzira, achiti, <verse number="2" style="v"/>“Zvanzi naJehovha, Mwari waIsraeri, kunewe Bharuki: <verse number="3" style="v"/>Iwe wakati, ‘Ndine nhamo! Jehovha apamhidzira kusuwa pakurwadziwa kwangu; ndaneta nokugomera uye ndashayiwa zororo.’ ”</para>
  <para style="p">
    <verse number="4" style="v"/>Jehovha akati, “Uti kwaari, ‘Zvanzi naJehovha: Ndichakoromora zvandakavaka uye ndichadzura zvandakasima panyika yose. <verse number="5" style="v"/>Iwe ungazvitsvakira zvinhu zvikuru here? Usazvitsvaka. Nokuti ndichauyisa njodzi pamusoro pavanhu vose, ndizvo zvinotaura Jehovha, asi ndichaita kuti utize noupenyu hwako kwose kwaunoenda.’ ”</para>
  <chapter number="46" style="c"/>
  <para style="s1">Shoko pamusoro peIjipiti</para>
  <para style="p">
    <verse number="1" style="v"/>Iri ndiro shoko raJehovha rakauya kuna Jeremia muprofita pamusoro pendudzi:</para>
  <para style="p">
    <verse number="2" style="v"/>Pamusoro peIjipiti:</para>
  <para style="p">Iri ndiro shoko pamusoro pehondo yaFaro Neko mambo weIjipiti, yakakundwa paKarikemishi, paRwizi Yufuratesi naNebhukadhinezari mambo weBhabhironi mugore rechina raJehoyakimi mwanakomana waJosia mambo weJudha:</para>
  <para style="q1">
    <verse number="3" style="v"/>“Gadzirai nhoo dzenyu, dzose huru neduku,</para>
  <para style="q2">mubude kundorwa!</para>
  <para style="q1">
    <verse number="4" style="v"/>Sungai mabhiza,</para>
  <para style="q2">sungirirai zvigaro!</para>
  <para style="q1">Mirai panzvimbo yenyu</para>
  <para style="q2">makapfeka nguwani!</para>
  <para style="q1">Rodzai mapfumo enyu,</para>
  <para style="q2">pfekai nguo dzenyu dzokurwa!</para>
  <para style="q1">
    <verse number="5" style="v"/>Ndinooneiko?</para>
  <para style="q2">Vavhundutswa,</para>
  <para style="q1">vari kudzokera shure,</para>
  <para style="q2">mhare dzavo dzakundwa.</para>
  <para style="q1">Vari kutiza nokukurumidza</para>
  <para style="q2">vasingacheuki,</para>
  <para style="q2">uye pano kutya kumativi ose,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="6" style="v"/>Vanogona kumhanya havangatizi,</para>
  <para style="q2">uye vakasimba havangapunyuki.</para>
  <para style="q1">Nechokumusoro paRwizi Yufuratesi</para>
  <para style="q2">vanogumburwa vagowa.</para>
  <para style="b"/>
  <para style="q1">
    <verse number="7" style="v"/>Ndianiko uyu anozara serwizi Nairi,</para>
  <para style="q2">senzizi dzamapopopo emvura?</para>
  <para style="q1">
    <verse number="8" style="v"/>Ijipiti yazara seNairi,</para>
  <para style="q2">senzizi dzamapopopo.</para>
  <para style="q1">Inoti, “Ndichazara ndigofukidza nyika;</para>
  <para style="q2">ndichaparadza maguta navanhu vawo.”</para>
  <para style="q1">
    <verse number="9" style="v"/>Virimai, imi mabhiza!</para>
  <para style="q2">Chairai nehasha, imi vatasvi vengoro!</para>
  <para style="q1">Fambirai mberi, imi mhare,</para>
  <para style="q2">varume veEtiopia nePuti vanoitakura nhoo,</para>
  <para style="q2">varume veRidhia vanowembura uta.</para>
  <para style="q1">
    <verse number="10" style="v"/>Asi zuva iro nderaShe, iye Jehovha Wamasimba Ose,</para>
  <para style="q2">iro zuva rokutsiva, rokutsiva vavengi vake.</para>
  <para style="q1">Munondo uchadya kusvikira waguta,</para>
  <para style="q2">kusvikira wapodza nyota yawo neropa.</para>
  <para style="q1">Nokuti Ishe, iye Jehovha Wamasimba Ose, achabayira chibayiro</para>
  <para style="q2">kunyika yokumusoro paRwizi Yufuratesi.</para>
  <para style="b"/>
  <para style="q1">
    <verse number="11" style="v"/>“Kwidza kuGireadhi undotora bharimu,</para>
  <para style="q2">iwe Mwanasikana Mhandara yeIjipiti.</para>
  <para style="q1">Asi unongowanza mishonga pasina;</para>
  <para style="q2">kuporeswa kwako hapana.</para>
  <para style="q1">
    <verse number="12" style="v"/>Ndudzi dzichanzwa nezvokunyadziswa kwako;</para>
  <para style="q2">kuchema kwako kuchazadza nyika.</para>
  <para style="q1">Mhare ichabondera pane imwe mhare;</para>
  <para style="q2">vachawira pasi pamwe chete.”</para>
  <para style="p">
    <verse number="13" style="v"/>Iri ndiro shoko rakataurwa naJehovha kuna Jeremia muprofita, pamusoro pokuuya kwaNebhukadhinezari mambo weBhabhironi kuzorwa neIjipiti achiti:</para>
  <para style="q1">
    <verse number="14" style="v"/>“Zivisai izvi muIjipiti, mugozviparidza paMigidhori;</para>
  <para style="q2">zviparidzeiwo paNofi neTapanesi muchiti:</para>
  <para style="q1">‘Torai nzvimbo yenyu uye muzvigadzirire,</para>
  <para style="q2">nokuti munondo unodya vakakupoteredzai.’</para>
  <para style="q1">
    <verse number="15" style="v"/>Ko, mhare dzenyu dzingadzikisirwei?</para>
  <para style="q2">Havangagoni kumira, nokuti Jehovha achavadzikisa pasi.</para>
  <para style="q1">
    <verse number="16" style="v"/>Vacharamba vachingogumburwa;</para>
  <para style="q2">vachawa mumwe nomumwe pamusoro pomumwe.</para>
  <para style="q1">Vachati, ‘Simukai, ngatidzokerei</para>
  <para style="q2">kuvanhu vokwedu nokunyika yedu,</para>
  <para style="q2">kure nomunondo womumanikidzi wedu.’</para>
  <para style="q1">
    <verse number="17" style="v"/>Ikoko vachadanidzira vachiti,</para>
  <para style="q2">‘Faro mambo weIjipiti anongova ruzha chete;</para>
  <para style="q2">akatadza kushandisa mukana wake.’</para>
  <para style="b"/>
  <para style="q1">
    <verse number="18" style="v"/>“Zvirokwazvo noupenyu hwangu,” ndizvo zvinotaura Mambo,</para>
  <para style="q2">ane zita rinonzi Jehovha Wamasimba Ose,</para>
  <para style="q1">“pano mumwe achauya akaita seTabhori pakati pamakomo,</para>
  <para style="q2">seKarimeri pagungwa.</para>
  <para style="q1">
    <verse number="19" style="v"/>Rongedzai zvinhu zvenyu, nokuti muchaenda kuutapwa,</para>
  <para style="q2">imi munogara muIjipiti,</para>
  <para style="q1">nokuti Nofi richaitwa dongo,</para>
  <para style="q2">uye richava dongo risina anogaramo.</para>
  <para style="b"/>
  <para style="q1">
    <verse number="20" style="v"/>“Ijipiti itsiru rakaisvonaka,</para>
  <para style="q2">asi vuvo riri kuuya</para>
  <para style="q2">kuzorwisa richibva kumusoro.</para>
  <para style="q1">
    <verse number="21" style="v"/>Varwi vanorwa kuti varipirwe mari chete vari mairi,</para>
  <para style="q2">vakaita semhuru dzakakodzwa.</para>
  <para style="q1">Naivowo vachatendeuka uye vachatiza pamwe chete,</para>
  <para style="q2">havangamiri panzvimbo yavo,</para>
  <para style="q1">nokuti zuva renjodzi riri kuuya pamusoro pavo,</para>
  <para style="q2">nguva yokurangwa kwavo.</para>
  <para style="q1">
    <verse number="22" style="v"/>Ijipiti ichashinyira senyoka inotiza</para>
  <para style="q2">pakuuya nechisimba kwomuvengi;</para>
  <para style="q1">vachauya kuzorwa nayo namatemo,</para>
  <para style="q2">savarume vanotema miti.</para>
  <para style="q1">
    <verse number="23" style="v"/>Vachatemera sango raro pasi,”</para>
  <para style="q4">ndizvo zvinotaura Jehovha,</para>
  <para style="q2">“kunyange risingapindiki zvaro.</para>
  <para style="q1">Vakawanda kupfuura mhashu,</para>
  <para style="q2">havaverengeki.</para>
  <para style="q1">
    <verse number="24" style="v"/>Mwanasikana weIjipiti achanyadziswa,</para>
  <para style="q2">achaiswa mumaoko avanhu vokumusoro.”</para>
  <para style="p">
    <verse number="25" style="v"/>Jehovha Wamasimba Ose, Mwari weIsraeri, anoti, “Ndava pedyo nokuuyisa shamhu pamusoro paAmoni mwari weTebhesi, napamusoro paFaro, neIjipiti navamwari vayo namadzimambo ayo, napamusoro peavo vanovimba naFaro. <verse number="26" style="v"/>Ndichavaisa mumaoko eavo vanotsvaka kuvauraya, nokuna Nebhukadhinezari mambo weBhabhironi namachinda ake. Shure kwaizvozvo, Ijipiti ichagarwa sepamazuva akare,” ndizvo zvinotaura Jehovha.</para>
  <para style="q1">
    <verse number="27" style="v"/>“Usatya, iwe Jakobho muranda wangu;</para>
  <para style="q2">usavhunduka, iwe Israeri.</para>
  <para style="q1">Zvirokwazvo ndichakuponesa uri kunzvimbo iri kure,</para>
  <para style="q2">nezvizvarwa zvako kubva kunyika youtapwa hwavo,</para>
  <para style="q1">Jakobho achavazve norugare nokuchengetedzeka,</para>
  <para style="q2">uye hakuna achamutyisa.</para>
  <para style="q1">
    <verse number="28" style="v"/>Usatya, iwe Jakobho muranda wangu,</para>
  <para style="q2">nokuti ndinewe,” ndizvo zvinotaura Jehovha.</para>
  <para style="q1">“Kunyange ndikaparadza chose marudzi ose</para>
  <para style="q2">andakakuparadzirai pakati pawo,</para>
  <para style="q2">handizokuparadzei imi zvachose.</para>
  <para style="q1">Ndichakurangai, asi chete nokururamisira;</para>
  <para style="q2">handingakuregei musina kurangwa zvachose.”</para>
  <chapter number="47" style="c"/>
  <para style="s1">Chirevo pamusoro pavaFiristia</para>
  <para style="p">
    <verse number="1" style="v"/>Iri ndiro shoko raJehovha rakasvika kumuprofita Jeremia pamusoro pavaFiristia, Faro asati arwisa Gaza:</para>
  <para style="p">
    <verse number="2" style="v"/>Zvanzi naJehovha:</para>
  <para style="q1">“Onai kukwira kunoita mvura zhinji yokumusoro;</para>
  <para style="q2">ivo vachava rwizi runofashukira nesimba.</para>
  <para style="q1">Vachafukidza nyika nezvose zviri mairi,</para>
  <para style="q2">maguta navose vanogaramo.</para>
  <para style="q1">Vanhu vachachema;</para>
  <para style="q2">vose vanogara munyika vachaungudza</para>
  <para style="q1">
    <verse number="3" style="v"/>pavachanzwa mutsindo wemahwanda emabhiza,</para>
  <para style="q2">kutinhira kwengoro dzavavengi,</para>
  <para style="q2">nokurira kwemavhiri adzo.</para>
  <para style="q1">Madzibaba haangadzoki kuzobatsira vana vavo;</para>
  <para style="q2">maoko avo acharembera seakaremara.</para>
  <para style="q1">
    <verse number="4" style="v"/>Nokuti zuva rasvika</para>
  <para style="q2">rokuparadza vaFiristia vose,</para>
  <para style="q1">uye nokuuraya vose vakasara</para>
  <para style="q2">vaigona kubatsira Tire neSidhoni.</para>
  <para style="q1">Jehovha ava pedyo nokuparadza vaFiristia,</para>
  <para style="q2">vaya vakasara vanobva kumahombekombe eKafitori.</para>
  <para style="q1">
    <verse number="5" style="v"/>Gaza richaveura musoro waro mukuchema;</para>
  <para style="q2">Ashikeroni richati mwiro.</para>
  <para style="q1">Haiwa, imi vakasara vari pabani,</para>
  <para style="q2">muchapedza nguva yakadiiko muchizvicheka?</para>
  <para style="b"/>
  <para style="q1">
    <verse number="6" style="v"/>“Muchachema muchiti, ‘Maiwe, munondo waJehovha,</para>
  <para style="q2">uchapedza nguva yakadiiko usati wazorora?</para>
  <para style="q1">Dzokera mumuhara wako;</para>
  <para style="q2">mira, unyarare.’</para>
  <para style="q1">
    <verse number="7" style="v"/>Asi ungazorora sei,</para>
  <para style="q2">Jehovha akaurayira,</para>
  <para style="q1">sezvo akaurayira</para>
  <para style="q2">kuti urwise Ashikeroni namahombekombe?”</para>
  <chapter number="48" style="c"/>
  <para style="s1">Chirevo pamusoro peMoabhu</para>
  <para style="p">
    <verse number="1" style="v"/>Pamusoro peMoabhu:</para>
  <para style="p">Zvanzi naJehovha Wamasimba Ose, Mwari waIsraeri: “Ine nhamo Nebho, nokuti ichaparadzwa.</para>
  <para style="q2">Kiriataimi ichanyadziswa uye ichakundwa;</para>
  <para style="q2">nhare dzichanyadziswa uye dzichaparadzwa.</para>
  <para style="q1">
    <verse number="2" style="v"/>Moabhu haichazorumbidzwizve;</para>
  <para style="q2">muHeshibhoni varume vacharangana nezvokuwa kwaro, vachiti: ‘Uyai, tiparadze rudzi urwo.’</para>
  <para style="q1">Newewo, iwe Madhimeni uchati mwiro;</para>
  <para style="q2">munondo uchakutevera.</para>
  <para style="q1">
    <verse number="3" style="v"/>Inzwai kuchema kunobva kuHoronaimi,</para>
  <para style="q2">kuchema kwokukoromorwa nokuparadzwa kukuru.</para>
  <para style="q1">
    <verse number="4" style="v"/>Moabhu ichaputswa;</para>
  <para style="q2">vana vadiki varo vacharidza mhere.</para>
  <para style="q1">
    <verse number="5" style="v"/>Vachakwira nomukwidza weRuhiti,</para>
  <para style="q2">vachichema zvikuru pakuenda kwavo;</para>
  <para style="q1">pamateru enzira yokuHoronaimi</para>
  <para style="q2">kuchema kwokurwadziwa pamusoro pokuparadza kunonzwika.</para>
  <para style="q1">
    <verse number="6" style="v"/>Tizai! Mhanyai muponese upenyu hwenyu;</para>
  <para style="q2">mufanane negwenzi riri mugwenga.</para>
  <para style="q1">
    <verse number="7" style="v"/>Sezvo muchivimba namabasa uye nepfuma yenyu,</para>
  <para style="q2">nemiwo muchatapwa,</para>
  <para style="q1">uye Kemoshi ichaenda kuutapwa,</para>
  <para style="q2">pamwe chete navaprista namachinda ayo.</para>
  <para style="q1">
    <verse number="8" style="v"/>Muparadzi acharwa namaguta ose ose,</para>
  <para style="q2">uye hapana guta richapunyuka.</para>
  <para style="q1">Mupata uchaparadzwa,</para>
  <para style="q2">uye mutunhu wakakwirira uchaparadzwa</para>
  <para style="q2">nokuti Jehovha azvitaura.</para>
  <para style="q1">
    <verse number="9" style="v"/>Isai munyu pamusoro peMoabhu,</para>
  <para style="q2">nokuti ichaparadzwa;</para>
  <para style="q1">maguta ayo achava matongo,</para>
  <para style="q2">asina achazogaramo.</para>
  <para style="b"/>
  <para style="q1">
    <verse number="10" style="v"/>“Ngaatukwe uyo anobata basa raJehovha asina hanya!</para>
  <para style="q2">Ngaatukwe uyo anodzora munondo wake pakuteura ropa!</para>
  <para style="b"/>
  <para style="q1">
    <verse number="11" style="v"/>“Moabhu anga ane zororo kubvira pauduku hwake,</para>
  <para style="q2">sewaini yasarira mumasese,</para>
  <para style="q1">isina kudirwa kubva muno mumwe mudziyo ichiiswa muno mumwe,</para>
  <para style="q2">haana kuenda kuutapwa.</para>
  <para style="q1">Saka anongotapira sezvaakanga ari,</para>
  <para style="q2">uye kunhuhwira kwake hakuna kushanduka.</para>
  <para style="q1">
    <verse number="12" style="v"/>Asi mazuva anouya,”</para>
  <para style="q2">ndizvo zvinotaura Jehovha,</para>
  <para style="q1">“andichatuma varume vanodurura zvinobva mumudziyo,</para>
  <para style="q2">uye vachadururira pasi;</para>
  <para style="q1">vachasiya midziyo isina chinhu</para>
  <para style="q2">uye vagoputsa midziyo yake.</para>
  <para style="q1">
    <verse number="13" style="v"/>Ipapo Moabhu achanyadziswa neKemoshi,</para>
  <para style="q2">sokunyadziswa kwakaitwa imba yaIsraeri</para>
  <para style="q2">pavakavimba neBheteri.</para>
  <para style="b"/>
  <para style="q1">
    <verse number="14" style="v"/>“Ungataura sei, uchiti, ‘Tiri mhare,</para>
  <para style="q2">varume vakatsunga muhondo’?</para>
  <para style="q1">
    <verse number="15" style="v"/>Moabhu ichaparadzwa, uye maguta ayo acharwiswa;</para>
  <para style="q2">majaya ake akaisvonaka achaburukira kundourayiwa,”</para>
  <para style="q2">ndizvo zvinotaura Mambo, ane zita rinonzi Jehovha Wamasimba Ose.</para>
  <para style="q1">
    <verse number="16" style="v"/>“Kuwa kweMoabhu kwava pedyo;</para>
  <para style="q2">njodzi yayo ichasvika nokukurumidza.</para>
  <para style="q1">
    <verse number="17" style="v"/>Ichemei, imi mose mugere makaipoteredza,</para>
  <para style="q2">vose vanoziva mukurumbira wayo;</para>
  <para style="q1">muti, ‘Yavhunika seiko tsvimbo yakasimba,</para>
  <para style="q2">wavhunika seiko mudonzvo wakaisvonaka!’</para>
  <para style="b"/>
  <para style="q1">
    <verse number="18" style="v"/>“Burukai pakukudzwa kwenyu</para>
  <para style="q2">mugare pavhu rakaoma,</para>
  <para style="q2">imi vagari voMwanasikana weDhibhoni,</para>
  <para style="q1">nokuti iye anoparadza Moabhu</para>
  <para style="q2">achauya kuzokurwisai,</para>
  <para style="q2">uye agoparadza maguta enyu akakomberedzwa.</para>
  <para style="q1">
    <verse number="19" style="v"/>Mirai panzira mutarire,</para>
  <para style="q2">imi vagari vemuAroeri.</para>
  <para style="q1">Bvunzai murume ari kutiza nomukadzi apunyuka,</para>
  <para style="q2">muvabvunze kuti, ‘Chii chaitika?’</para>
  <para style="q1">
    <verse number="20" style="v"/>Moabhu yanyadziswa, nokuti yaparadzwa.</para>
  <para style="q2">Ungudzai uye muridze mhere!</para>
  <para style="q1">Zvizivisei paArinoni</para>
  <para style="q2">kuti Moabhu yaparadzwa.</para>
  <para style="q1">
    <verse number="21" style="v"/>Kutonga kwasvika kumutunhu wakakwirira,</para>
  <para style="q2">kuHoroni, Jahaza neMefaati,</para>
  <para style="q2">
    <verse number="22" style="v"/>kuDhibhoni, Nebho neBheti Dhibhirataimu,</para>
  <para style="q2">
    <verse number="23" style="v"/>kuKiriataimu, neBheti Gamuri neBheti Meoni,</para>
  <para style="q2">
    <verse number="24" style="v"/>kuKerioti neBhozira,</para>
  <para style="q2">nokumaguta ose eMoabhu ari kure neari pedyo.</para>
  <para style="q1">
    <verse number="25" style="v"/>Runyanga rweMoabhu rwagurwa;</para>
  <para style="q2">ruoko rwake rwavhunika,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="26" style="v"/>“Itai kuti adhakwe,</para>
  <para style="q2">nokuti iye azvidza Jehovha.</para>
  <para style="q1">Regai Moabhu aumburuke mumarutsi ake;</para>
  <para style="q2">ngaave chinhu chinosekwa.</para>
  <para style="q1">
    <verse number="27" style="v"/>Ko, Israeri haana kuva chinhu chinosekwa nemi here?</para>
  <para style="q2">Ko, akabatwa ari pakati pembavha here,</para>
  <para style="q1">zvamunodzungudza musoro wenyu</para>
  <para style="q2">muchimushora pose pamunotaura nezvake?</para>
  <para style="q1">
    <verse number="28" style="v"/>Siyai maguta enyu mundogara pakati pamatombo,</para>
  <para style="q2">imi mugere muMoabhu.</para>
  <para style="q1">Itai senjiva inovaka dendere rayo</para>
  <para style="q2">pamuromo webako.</para>
  <para style="b"/>
  <para style="q1">
    <verse number="29" style="v"/>“Takanzwa nezvokuzvikudza kweMoabhu,</para>
  <para style="q2">manyawi nokudada kwavo kukuru</para>
  <para style="q1">uye kuzvikudza kwakanyanya,</para>
  <para style="q2">kuzvikudza kwavo nokuzvitutumadza namanyawi emwoyo wayo.</para>
  <para style="q1">
    <verse number="30" style="v"/>Ndinoziva kusindimara kwayo asi hakuna maturo,”</para>
  <para style="q4">ndizvo zvinotaura Jehovha,</para>
  <para style="q2">“uye kuzvikudza kwake kuzhinji hakuna zvakunoreva.</para>
  <para style="q1">
    <verse number="31" style="v"/>Naizvozvo ndinoungudza pamusoro peMoabhu,</para>
  <para style="q2">nokuda kweMoabhu yose ndinodanidzira,</para>
  <para style="q2">ndinochema varume veKiri Hareseti.</para>
  <para style="q1">
    <verse number="32" style="v"/>Ndinokuchema sokuchema kunoita Jazeri,</para>
  <para style="q2">haiwa imi mazambiringa eGibhima.</para>
  <para style="q1">Matavi enyu akatandavara kundosvika kugungwa;</para>
  <para style="q2">akandosvika kugungwa reJazeri.</para>
  <para style="q1">Muparadzi awira pamichero yako</para>
  <para style="q2">yaibva namazambiringa.</para>
  <para style="q1">
    <verse number="33" style="v"/>Mufaro nokufarisisa zvaenda,</para>
  <para style="q2">zvabva muminda yemichero nomuminda yeMoabhu.</para>
  <para style="q1">Ndagumisa kuyerera kwewaini inobva pazvisviniro;</para>
  <para style="q2">hakuna achazvitsika achidanidzira nomufaro.</para>
  <para style="q1">Kunyange pano kudanidzira,</para>
  <para style="q2">hakusi kudanidzira kwomufaro.</para>
  <para style="b"/>
  <para style="q1">
    <verse number="34" style="v"/>“Inzwi rokuchema kwavo rinokwira</para>
  <para style="q2">richibva kuHeshibhoni kusvikira kuErieri neJahazi,</para>
  <para style="q1">kubva kuZoari kusvikira kuHoronaimi neEgirati Sherishiya,</para>
  <para style="q2">nokuti kunyange nemvura dzeNimirimi dzapwa.</para>
  <para style="q1">
    <verse number="35" style="v"/>Ndichaisa magumo muMoabhu,</para>
  <para style="q2">kuna avo vanopa zvipiriso panzvimbo dzakakwirira,</para>
  <para style="q2">uye vanopisira zvinonhuhwira kuna vamwari vavo,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="36" style="v"/>“Saka mwoyo wangu unorira senyere pamusoro peMoabhu;</para>
  <para style="q2">unorira senyere pamusoro pavarume veKiri Hareseti.</para>
  <para style="q2">Pfuma yavakawana yapera.</para>
  <para style="q1">
    <verse number="37" style="v"/>Musoro mumwe nomumwe wakaveurwa,</para>
  <para style="q2">uye ndebvu dzose dzakagurirwa;</para>
  <para style="q1">ruoko rumwe norumwe rwakagurwa,</para>
  <para style="q2">uye zviuno zvose zvakafukidzwa namasaga.</para>
  <para style="q1">
    <verse number="38" style="v"/>Pamusoro pamatenga ose eMoabhu</para>
  <para style="q2">napazvivara</para>
  <para style="q1">hakuna chiriko kunze kwokuchema,</para>
  <para style="q2">nokuti ndaputsa Moabhu</para>
  <para style="q2">sedende risina anorida,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="39" style="v"/>“Akoromorwa sei! Vaungudza sei!</para>
  <para style="q2">Hoyo Moabhu afuratira nokuda kwokunyadziswa!</para>
  <para style="q1">Moabhu yava chinhu chinosekwa,</para>
  <para style="q2">chinhu chinonyangadza kuna vose vakaipoteredza.”</para>
  <para style="p">
    <verse number="40" style="v"/>Zvanzi naJehovha:</para>
  <para style="q1">“Tarirai achabhururuka segondo,</para>
  <para style="q2">rakatambanudzira mapapiro aro pamusoro peMoabhu.</para>
  <para style="q1">
    <verse number="41" style="v"/>Kerioti ichatapwa</para>
  <para style="q2">uye nhare dzichatorwa.</para>
  <para style="q1">Pazuva iro mwoyo yemhare dzeMoabhu</para>
  <para style="q2">ichafanana nomwoyo womukadzi ari kurwadziwa.</para>
  <para style="q1">
    <verse number="42" style="v"/>Moabhu ichaparadzwa serudzi</para>
  <para style="q2">nokuti yakazvidza Jehovha.</para>
  <para style="q1">
    <verse number="43" style="v"/>Kutya negomba nomusungo zvakakumirirai,</para>
  <para style="q2">imi vanhu veMoabhu,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="44" style="v"/>“Ani naani achatiza njodzi</para>
  <para style="q2">iyi achawira mugomba,</para>
  <para style="q1">ani naani achakwira achibuda mugomba,</para>
  <para style="q2">achabatwa mumusungo;</para>
  <para style="q1">nokuti ndichauyisa pamusoro peMoabhu</para>
  <para style="q2">gore rokurangwa kwake,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="45" style="v"/>“Mumumvuri weHeshibhoni</para>
  <para style="q2">vatizi vanomirapo vasina simba,</para>
  <para style="q1">nokuti moto wabuda uchibva kuHeshibhoni,</para>
  <para style="q2">murazvo pakati peSihoni;</para>
  <para style="q1">unopisa huma dzaMoabhu,</para>
  <para style="q2">misoro yavanozvikudza vemheremhere.</para>
  <para style="q1">
    <verse number="46" style="v"/>Une nhamo, iwe Moabhu!</para>
  <para style="q2">Vanhu veKemoshi vaparara;</para>
  <para style="q1">vanakomana vako vakaendeswa kuutapwa</para>
  <para style="q2">navanasikana vako muutapwa.</para>
  <para style="b"/>
  <para style="q1">
    <verse number="47" style="v"/>“Kunyange zvakadaro ndichadzosazve pfuma yeMoabhu</para>
  <para style="q2">pamazuva anouya,”</para>
  <para style="q4">ndizvo zvinotaura Jehovha.</para>
  <para style="p">Pano ndipo panogumira kutongwa kweMoabhu.</para>
  <chapter number="49" style="c"/>
  <para style="s1">Chirevo pamusoro paAmoni</para>
  <para style="p">
    <verse number="1" style="v"/>Pamusoro paAmoni:</para>
  <para style="p">Zvanzi naJehovha:</para>
  <para style="q1">“Ko, Israeri haana mwanakomana here?</para>
  <para style="q2">Haana vadyi venhaka here?</para>
  <para style="q1">Ko, zvino Moreki atorerei nhaka yaGadhi?</para>
  <para style="q2">Nemhaka yeiko vanhu vake vachigara mumaguta ayo?</para>
  <para style="q1">
    <verse number="2" style="v"/>Asi mazuva anouya,”</para>
  <para style="q2">ndizvo zvinotaura Jehovha,</para>
  <para style="q1">“andicharidza mhere yehondo</para>
  <para style="q2">pamusoro peRabha ravaAmoni;</para>
  <para style="q1">richaitwa murwi wamatongo,</para>
  <para style="q2">uye misha yakaripoteredza ichapiswa nomoto.</para>
  <para style="q1">Ipapo Israeri achadzinga</para>
  <para style="q2">vaya vakanga vamudzinga,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="3" style="v"/>“Ungudza, iwe Heshibhoni, nokuti Ai raparadzwa!</para>
  <para style="q2">Ridzai mhere, imi vanogara muRabha!</para>
  <para style="q1">Pfekai masaga mucheme,</para>
  <para style="q2">mhanyai pano nekoko pakati porusvingo,</para>
  <para style="q1">nokuti Moreki achaenda kuutapwa,</para>
  <para style="q2">pamwe chete navaprista vake namachinda ake.</para>
  <para style="q1">
    <verse number="4" style="v"/>Unozvikudzireiko nemipata yako,</para>
  <para style="q2">kuzvikudza nemipata inobereka kwazvo?</para>
  <para style="q1">Haiwa mwanasikana wokusatendeka,</para>
  <para style="q2">unovimba nepfuma yako uchiti,</para>
  <para style="q2">‘Ndiani acharwa neni?’</para>
  <para style="q1">
    <verse number="5" style="v"/>Ndichauyisa kutya pamusoro pako</para>
  <para style="q2">kunobva kuna avo vakakupoteredza,”</para>
  <para style="q4">ndizvo zvinotaura Jehovha Wamasimba Ose.</para>
  <para style="q1">“Mumwe nomumwe wenyu achadzingirwa kure,</para>
  <para style="q2">uye hakuna achaunganidza vatizi.</para>
  <para style="b"/>
  <para style="q1">
    <verse number="6" style="v"/>“Asi shure kwaizvozvo, ndichadzosazve pfuma yavaAmoni,”</para>
  <para style="q4">ndizvo zvinotaura Jehovha.</para>
  <para style="s1">Chirevo pamusoro peEdhomu</para>
  <para style="p">
    <verse number="7" style="v"/>Pamusoro peEdhomu:</para>
  <para style="p">Zvanzi naJehovha Wamasimba Ose:</para>
  <para style="q1">“Ko, muTemani hamuchina uchenjeri here?</para>
  <para style="q2">Mano atsakatika here kuna vakangwara?</para>
  <para style="q2">Ko, uchenjeri hwavo hwaora here?</para>
  <para style="q1">
    <verse number="8" style="v"/>Dzokai uye mutize, muwande mumapako akadzika,</para>
  <para style="q2">imi munogara muDhedhani,</para>
  <para style="q1">nokuti ndichauyisa njodzi pamusoro paEsau,</para>
  <para style="q2">panguva yandinomuranga.</para>
  <para style="q1">
    <verse number="9" style="v"/>Kana vanononga mazambiringa vakasvika kwauri,</para>
  <para style="q2">havangasiyi mazambiringa mashoma here?</para>
  <para style="q1">Kana mbavha dzikasvika usiku,</para>
  <para style="q2">havangabi zvavanoda chete here?</para>
  <para style="q1">
    <verse number="10" style="v"/>Asi ndichafukura Esau;</para>
  <para style="q2">ndichazarura nzvimbo dzake dzokuvanda,</para>
  <para style="q2">kuitira kuti akundikane kuzvivanza.</para>
  <para style="q1">Vana vake, nehama dzake navavakidzani vake vachafa,</para>
  <para style="q2">uye iye haachazovapozve.</para>
  <para style="q1">
    <verse number="11" style="v"/>Siya nherera dzako; ini ndicharwira upenyu hwavo.</para>
  <para style="q2">Chirikadzi dzakowo dzichagona kuvimba neni.”</para>
  <para style="p">
    <verse number="12" style="v"/>Zvanzi naJehovha: “Kana avo vakanga vasingafaniri kunwa pamukombe vakodzera kuunwa, iwe ucharegereiko kurangwa? Haungaregi kurangwa, asi unofanira kunwa pamukombe wacho. <verse number="13" style="v"/>Ndinopika neni ndimene,” ndizvo zvinotaura Jehovha, “kuti Bhozira richava dongo nechinhu chinonyangadza, nechinhu chinotyisa, chinozvidzwa nechinotukwa; uye maguta aro ose achava matongo nokusingaperi.”</para>
  <para style="q1">
    <verse number="14" style="v"/>Ndakanzwa shoko rakabva kuna Jehovha, richiti:</para>
  <para style="q2">Nhume yakatumwa kundudzi kunoti,</para>
  <para style="q1">“Unganai kuti murwe naro!</para>
  <para style="q2">Simukai murwe!”</para>
  <para style="b"/>
  <para style="q1">
    <verse number="15" style="v"/>“Zvino ndichakuita muduku pakati pendudzi,</para>
  <para style="q2">anozvidzwa pakati pavanhu.</para>
  <para style="q1">
    <verse number="16" style="v"/>Kutyisa kwaunoita,</para>
  <para style="q2">nokuzvikudza kwomwoyo wako zvakunyengera,</para>
  <para style="q1">iwe unogara mumikaha yematombo,</para>
  <para style="q2">ugere panzvimbo dzakakwirira dzechikomo.</para>
  <para style="q1">Kunyange ukavaka dendere rako pakakwirira segondo,</para>
  <para style="q2">ndichakukoromora kubva ipapo,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="17" style="v"/>“Edhomu richava chinhu chinotyisa,</para>
  <para style="q2">vose vachapfuura napo vachashamiswa,</para>
  <para style="q2">uye vachaseka nokuda kwamavanga aro ose.</para>
  <para style="q1">
    <verse number="18" style="v"/>Sokuparadzwa kwakaitwa Sodhomu neGomora,</para>
  <para style="q2">pamwe chete namaguta akanga akavakidzana nawo,”</para>
  <para style="q4">ndizvo zvinotaura Jehovha,</para>
  <para style="q1">“saka hakuna munhu achazogarako;</para>
  <para style="q2">hakuna munhu achagara mariri.</para>
  <para style="b"/>
  <para style="q1">
    <verse number="19" style="v"/>“Seshumba inobuda mumatenhere eJorodhani</para>
  <para style="q2">ichienda kumafuro akapfuma,</para>
  <para style="q1">ndichadzinga Edhomu kubva munyika yake pakarepo.</para>
  <para style="q2">Ndianiko akasarudzwa wandichagadza kuti aite izvi?</para>
  <para style="q1">Ndiani akafanana neni uye ndiani angakwikwidzane neni?</para>
  <para style="q2">Uye ndoupi mufudzi angamisidzana neni?”</para>
  <para style="q1">
    <verse number="20" style="v"/>Naizvozvo, inzwai zvakarongwa naJehovha pamusoro peEdhomu,</para>
  <para style="q2">zvaakafunga pamusoro peavo vagere muTemani:</para>
  <para style="q1">Achakwekweredza vaduku vemapoka;</para>
  <para style="q2">achaparadza chose mafuro avo nokuda kwavo.</para>
  <para style="q1">
    <verse number="21" style="v"/>Nyika ichadedera nokuda kwomubvumo wokuwa kwavo;</para>
  <para style="q2">kuchema kwavo kuchanzwikwawo kusvikira kuGungwa Dzvuku.</para>
  <para style="q1">
    <verse number="22" style="v"/>Tarirai gondo richabhururuka ndokudzika nesimba,</para>
  <para style="q2">rakatambanudza mapapiro aro pamusoro peBhozira.</para>
  <para style="q1">Pazuva iro mwoyo yemhare dzeEdhomu</para>
  <para style="q2">ichafanana nomwoyo womukadzi orwadziwa.</para>
  <para style="s1">Chirevo pamusoro peDhamasiko</para>
  <para style="p">
    <verse number="23" style="v"/>Pamusoro peDhamasiko:</para>
  <para style="q1">“Hamati neAripadhi avhundutswa,</para>
  <para style="q2">nokuti agamuchira mashoko akaipa.</para>
  <para style="q1">Aora mwoyo,</para>
  <para style="q2">atambudzika segungwa risina zororo.</para>
  <para style="q1">
    <verse number="24" style="v"/>Dhamasiko harichina simba,</para>
  <para style="q2">rakatendeuka kuti ritize,</para>
  <para style="q2">kuvhunduka kukaribata;</para>
  <para style="q1">kugomera nokurwadziwa zvakaribata,</para>
  <para style="q2">kurwadziwa sekwomukadzi osununguka.</para>
  <para style="q1">
    <verse number="25" style="v"/>Guta remukurumbira harina kusiyiwa seiko,</para>
  <para style="q2">iro guta randinofarira?</para>
  <para style="q1">
    <verse number="26" style="v"/>Zvirokwazvo majaya aro achawa mumigwagwa;</para>
  <para style="q2">varwi varo vose vachati mwiro pazuva iroro,”</para>
  <para style="q4">ndizvo zvinotaura Jehovha Wamasimba Ose.</para>
  <para style="q1">
    <verse number="27" style="v"/>“Ndichatungidza moto kumasvingo eDhamasiko;</para>
  <para style="q2">uchaparadza nhare dzose dzaBheni-Hadhadhi.”</para>
  <para style="s1">Chirevo pamusoro peKedhari neHazori</para>
  <para style="p">
    <verse number="28" style="v"/>Pamusoro peKedhari noumambo hweHazori, hwakarwiswa naNebhukadhinezari mambo weBhabhironi:</para>
  <para style="p">Zvanzi naJehovha:</para>
  <para style="q1">“Simukai, murwise Kedhari</para>
  <para style="q2">uye muparadze vanhu vokuMabvazuva.</para>
  <para style="q1">
    <verse number="29" style="v"/>Matende avo namapoka avo amakwai achatorwa;</para>
  <para style="q2">matumba avo achatorwa achiendwa nawo,</para>
  <para style="q2">nemidziyo yavo yose nengamera.</para>
  <para style="q1">Vanhu vachadanidzira kwavari vachiti,</para>
  <para style="q2">‘Zvinhu zviri kutyisa kumativi ose!’</para>
  <para style="b"/>
  <para style="q1">
    <verse number="30" style="v"/>“Tizirai kure nokukurumidza!</para>
  <para style="q2">Garai mumapako akadzika, imi vagari vomuHazari,”</para>
  <para style="q4">ndizvo zvinotaura Jehovha.</para>
  <para style="q1">“Nebhukadhinezari mambo weBhabhironi aita zvakaipa pamusoro penyu;</para>
  <para style="q2">aronga zano pamusoro penyu.</para>
  <para style="b"/>
  <para style="q1">
    <verse number="31" style="v"/>“Simukai mundorwisa rudzi rwakazvigarira zvarwo,</para>
  <para style="q2">rugere zvarwo rusina hanya,”</para>
  <para style="q4">ndizvo zvinotaura Jehovha,</para>
  <para style="q1">“irwo rudzi rusina masuo kana mazariro;</para>
  <para style="q2">vanhu varwo vanogara voga zvavo.</para>
  <para style="q1">
    <verse number="32" style="v"/>Ngamera dzavo dzichapambwa,</para>
  <para style="q2">uye mombe dzavo dzakawanda dzichapambwa.</para>
  <para style="q1">Ndichaparadzira kumhepo avo vari kunyika dzokure,</para>
  <para style="q2">uye ndichauyisa njodzi pamusoro pavo kubva kumativi ose,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="33" style="v"/>“Hazori richava ugaro hwamakava,</para>
  <para style="q2">dongo nokusingaperi.</para>
  <para style="q1">Hapana achagarako;</para>
  <para style="q2">hakuna munhu achagara mariri.”</para>
  <para style="s1">Chirevo pamusoro peEramu</para>
  <para style="p">
    <verse number="34" style="v"/>Iri ndiro shoko raJehovha rakasvika kuna Jeremia muprofita pamusoro peEramu, pakutanga kwokubata ushe kwaZedhekia mambo weJudha, richiti:</para>
  <para style="p">
    <verse number="35" style="v"/>Zvanzi naJehovha Wamasimba Ose:</para>
  <para style="q1">“Tarirai, ndichavhuna uta hweEramu,</para>
  <para style="q2">iwo musimboti wesimba ravo.</para>
  <para style="q1">
    <verse number="36" style="v"/>Ndichauyisa pamusoro paEramu mhepo ina,</para>
  <para style="q2">kubva kumativi mana ematenga;</para>
  <para style="q1">ndichavaparadzira kumhepo ina</para>
  <para style="q2">uye hakungavi norudzi rumwe</para>
  <para style="q2">kusingaendwi navavakidzani veEramu.</para>
  <para style="q1">
    <verse number="37" style="v"/>Ndichapwanya Eramu pamberi pavavengi vavo,</para>
  <para style="q2">pamberi paivo vanotsvaka kuvauraya;</para>
  <para style="q1">ndichauyisa njodzi pamusoro pavo,</para>
  <para style="q2">iko kutsamwa kwangu kunotyisa,”</para>
  <para style="q4">ndizvo zvinotaura Jehovha.</para>
  <para style="q1">“Ndichavatevera nomunondo</para>
  <para style="q2">kusvikira ndavapedza.</para>
  <para style="q1">
    <verse number="38" style="v"/>Ndichaisa chigaro changu choushe muEramu</para>
  <para style="q2">uye ndichaparadza mambo wayo namachinda ayo,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="39" style="v"/>“Asi ndichadzosa nhaka yeEramu</para>
  <para style="q2">mumazuva okupedzisira,”</para>
  <para style="q4">ndizvo zvinotaura Jehovha.</para>
  <chapter number="50" style="c"/>
  <para style="s1">Chirevo pamusoro peBhabhironi</para>
  <para style="p">
    <verse number="1" style="v"/>Iri ndiro shoko rakataurwa naJehovha kubudikidza nomuprofita Jeremia pamusoro peBhabhironi nenyika yavaBhabhironi:</para>
  <para style="q1">
    <verse number="2" style="v"/>“Zivisai, uye paridzai pakati pendudzi,</para>
  <para style="q2">simudzai mureza uye paridzai;</para>
  <para style="q2">musasiya kana chinhu, asi muti,</para>
  <para style="q1">‘Bhabhironi richakundwa;</para>
  <para style="q2">Bheri richanyadziswa,</para>
  <para style="q2">Merodhaki richazara nokutya.</para>
  <para style="q1">Zvifananidzo zvaro zvichanyadziswa</para>
  <para style="q2">uye zvifananidzo zvaro zvichazara nokutya.’</para>
  <para style="q1">
    <verse number="3" style="v"/>Rudzi runobva kumusoro rucharirwisa,</para>
  <para style="q2">uye ruchaparadza nyika yaro.</para>
  <para style="q1">Hakuna munhu achagaramo;</para>
  <para style="q2">zvose vanhu nezvipfuwo zvichatizira kure.</para>
  <para style="b"/>
  <para style="q1">
    <verse number="4" style="v"/>“Mumazuva iwayo, nenguva iyoyo,”</para>
  <para style="q2">ndizvo zvinotaura Jehovha,</para>
  <para style="q1">“vanhu veIsraeri navanhu veJudha pamwe chete</para>
  <para style="q2">vachaenda kundotsvaka Jehovha Mwari wavo vachichema.</para>
  <para style="q1">
    <verse number="5" style="v"/>Vachabvunza nzira inoenda kuZioni,</para>
  <para style="q2">vagotendeutsira zviso zvavo kwairi.</para>
  <para style="q1">Vachauya vagozvisunga kuna Jehovha,</para>
  <para style="q2">nesungano isingaperi isingakanganwiki.</para>
  <para style="b"/>
  <para style="q1">
    <verse number="6" style="v"/>“Vanhu vangu vanga vari makwai akarasika;</para>
  <para style="q2">vafudzi vavo vakavatsausa,</para>
  <para style="q2">uye vakavaita kuti vadzungaire pamusoro pamakomo.</para>
  <para style="q1">Vakadzungaira pamusoro pamakomo nezvikomo,</para>
  <para style="q2">ndokukanganwa nzvimbo yavo yokuzorora.</para>
  <para style="q1">
    <verse number="7" style="v"/>Ani naani akavawana akavadya;</para>
  <para style="q2">vavengi vavo vakati, ‘Isu hatina mhosva,</para>
  <para style="q1">nokuti vakatadzira Jehovha, iye mafuro avo echokwadi,</para>
  <para style="q2">iye Jehovha, tariro yamadzibaba avo.’</para>
  <para style="b"/>
  <para style="q1">
    <verse number="8" style="v"/>“Tizai mubude muBhabhironi;</para>
  <para style="q2">siyai nyika yavaBhabhironi,</para>
  <para style="q2">mugoita sembudzi inotungamirira makwai.</para>
  <para style="q1">
    <verse number="9" style="v"/>Nokuti ndichamutsa Bhabhironi</para>
  <para style="q2">uye ndichaisa pamusoro paro ndudzi huru dzakabatana dzinobva kumusoro.</para>
  <para style="q1">Vachazvigadzirira kurwa naro,</para>
  <para style="q2">uye richakundwa kubva nechokumusoro.</para>
  <para style="q1">Miseve yavo ichava semhare pakurwa,</para>
  <para style="q2">dzisingadzoki dzisina chadzakabata.</para>
  <para style="q1">
    <verse number="10" style="v"/>Naizvozvo Bhabhironi richapambwa;</para>
  <para style="q2">vose vanoripamba vachawana mugove wavo,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="11" style="v"/>“Nokuda kwokuti munofara nokufarisisa,</para>
  <para style="q2">iyemi munopamba nhaka yangu,</para>
  <para style="q1">nokuti munokwakuka setsiru rinopura zviyo,</para>
  <para style="q2">muchirira samabhiza,</para>
  <para style="q1">
    <verse number="12" style="v"/>mai venyu vachanyadziswa kwazvo;</para>
  <para style="q2">ivo vakakuberekai vachanyadziswa.</para>
  <para style="q1">Vachava mudiki pandudzi, renje,</para>
  <para style="q2">nenyika yakaoma, uye gwenga.</para>
  <para style="q1">
    <verse number="13" style="v"/>Nokuda kwokutsamwa kwaJehovha hamungagarwi,</para>
  <para style="q2">asi richava dongo chose.</para>
  <para style="q1">Vose vanopfuura pedyo neBhabhironi vachatyiswa,</para>
  <para style="q2">uye vacharidza muridzo nokuda kwamavanga ake ose.</para>
  <para style="b"/>
  <para style="q1">
    <verse number="14" style="v"/>“Mirai panzvimbo dzenyu makakomba Bhabhironi,</para>
  <para style="q2">imi mose munowembura uta.</para>
  <para style="q2">Ripfurei! Musasiye kana museve nokuti rakatadzira Jehovha.</para>
  <para style="q1">
    <verse number="15" style="v"/>Pururudzai pamusoro pake kumativi ose!</para>
  <para style="q2">Rakanda mapfumo pasi, shongwe dzaro dzawa,</para>
  <para style="q2">masvingo aro akoromoka.</para>
  <para style="q1">Sezvo kuri kutsiva kwaJehovha,</para>
  <para style="q2">tsivai pariri; riitirei sezvarakaitira vamwe.</para>
  <para style="q1">
    <verse number="16" style="v"/>Bvisai mudyari muBhabhironi,</para>
  <para style="q2">nomucheki nejeko rake pakukohwa.</para>
  <para style="q1">Nokuda kwomunondo womumanikidzi</para>
  <para style="q2">mumwe nomumwe ngaadzokere kuvanhu vake,</para>
  <para style="q2">mumwe nomumwe ngaatizire kunyika yake.</para>
  <para style="b"/>
  <para style="q1">
    <verse number="17" style="v"/>“Israeri makwai akapararira</para>
  <para style="q2">akadzingirwa kure neshumba.</para>
  <para style="q1">Akatanga kumudya</para>
  <para style="q2">akanga ari mambo weAsiria;</para>
  <para style="q1">akapedzisira kupwanya mapfupa ake</para>
  <para style="q2">ndiNebhukadhinezari mambo weBhabhironi.”</para>
  <para style="p">
    <verse number="18" style="v"/>Naizvozvo zvanzi naJehovha Wamasimba Ose, Mwari waIsraeri:</para>
  <para style="q1">“Ndicharanga mambo weBhabhironi nenyika yake,</para>
  <para style="q2">sokuranga kwandakaita mambo weAsiria.</para>
  <para style="q1">
    <verse number="19" style="v"/>Asi ndichadzosera Israeri kumafuro ake,</para>
  <para style="q2">uye achafura paKarimeri nepaBhashani;</para>
  <para style="q1">achadya akaguta</para>
  <para style="q2">pazvikomo zveEfuremu neGireadhi.</para>
  <para style="q1">
    <verse number="20" style="v"/>Mumazuva iwayo, panguva iyoyo,”</para>
  <para style="q2">ndizvo zvinotaura Jehovha,</para>
  <para style="q1">“mhaka yaIsraeri ichatsvakwa,</para>
  <para style="q2">asi pachange pasina mhosva,</para>
  <para style="q1">uye zvivi zveJudha zvichatsvakwa,</para>
  <para style="q2">asi hapana chichawanikwa,</para>
  <para style="q2">nokuti ndichakanganwira vakasara vandakasiya.</para>
  <para style="b"/>
  <para style="q1">
    <verse number="21" style="v"/>“Rwisai nyika yeMarataimi</para>
  <para style="q2">neavo vagere muPekodhi.</para>
  <para style="q1">Dzingirirai, urayai uye muvaparadze zvachose,”</para>
  <para style="q4">ndizvo zvinotaura Jehovha.</para>
  <para style="q2">“Muite zvose zvandakurayirai.</para>
  <para style="q1">
    <verse number="22" style="v"/>Mheremhere yehondo iri munyika,</para>
  <para style="q2">mheremhere yokuparadza kukuru!</para>
  <para style="q1">
    <verse number="23" style="v"/>Yavhunika nokupwanyika</para>
  <para style="q2">seiko nyundo yenyika yose!</para>
  <para style="q1">Bhabhironi rava dongo</para>
  <para style="q2">seiko pakati pendudzi!</para>
  <para style="q1">
    <verse number="24" style="v"/>Ndakakuisira musungo, iwe Bhabhironi,</para>
  <para style="q2">uye wakabatwa usati wazviziva;</para>
  <para style="q1">wakawanikwa ukapambwa</para>
  <para style="q2">nokuti wakapikisana naJehovha,</para>
  <para style="q1">
    <verse number="25" style="v"/>Jehovha akazarura dura rezvombo</para>
  <para style="q2">ndokubudisa zvombo zvehasha dzake,</para>
  <para style="q1">nokuti Ishe Jehovha Wamasimba Ose</para>
  <para style="q2">ane basa rokuita munyika yavaBhabhironi.</para>
  <para style="q1">
    <verse number="26" style="v"/>Uyai murwe naro muchibva kure.</para>
  <para style="q2">Zarurai matura aro; muriunganidze semirwi yezviyo.</para>
  <para style="q2">Riparadzei zvachose, parege kuva navanosara.</para>
  <para style="q1">
    <verse number="27" style="v"/>Muuraye hondo diki dzaro dzose;</para>
  <para style="q2">ngadziendeswe kundobayiwa! Vane nhamo!</para>
  <para style="q1">Nokuti zuva ravo rasvika,</para>
  <para style="q2">nguva yokurangwa kwavo.</para>
  <para style="q1">
    <verse number="28" style="v"/>Inzwai vanotiza navapoteri vanobva kuBhabhironi,</para>
  <para style="q2">vanoparidza muZioni</para>
  <para style="q1">kuti Jehovha Mwari wedu akatsiva sei,</para>
  <para style="q2">kutsivira temberi yake.</para>
  <para style="b"/>
  <para style="q1">
    <verse number="29" style="v"/>“Kokerai vapfuri vemiseve varwe neBhabhironi,</para>
  <para style="q2">vose vanowembura uta.</para>
  <para style="q1">Rikombei rose;</para>
  <para style="q2">ngakurege kuva nounopukunyuka.</para>
  <para style="q1">Riripirei nokuda kwamabasa avo;</para>
  <para style="q2">riitireiwo sezvarakaita.</para>
  <para style="q1">Nokuti vakamhura Jehovha,</para>
  <para style="q2">Iye Mutsvene weIsraeri.</para>
  <para style="q1">
    <verse number="30" style="v"/>Naizvozvo majaya aro achawira mumigwagwa;</para>
  <para style="q2">varwi varo vose vachanyarara kuti mwiro pazuva iro,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="31" style="v"/>“Tarira, ndinorwa newe, iwe wokuzvikudza,”</para>
  <para style="q2">ndizvo zvinotaura Ishe Jehovha Wamasimba Ose,</para>
  <para style="q1">“nokuti zuva rako rasvika,</para>
  <para style="q2">nguva yokurangwa kwako.</para>
  <para style="q1">
    <verse number="32" style="v"/>Anozvikudza achagumburwa agowa,</para>
  <para style="q2">uye hapana achamusimudza;</para>
  <para style="q1">ndichatungidza moto mumaguta ake</para>
  <para style="q2">uchapisa vose vakamupoteredza.”</para>
  <para style="p">
    <verse number="33" style="v"/>Zvanzi naJehovha Wamasimba Ose:</para>
  <para style="q1">“Vanhu veIsraeri vakamanikidzwa,</para>
  <para style="q2">navanhu veJudha vakamanikidzwawo,</para>
  <para style="q1">vapambi vavo vose vakavabata, zvakasimba,</para>
  <para style="q2">vanoramba kuvaregedza kuti vaende.</para>
  <para style="q1">
    <verse number="34" style="v"/>Asi mudzikinuri wavo ane simba;</para>
  <para style="q2">Jehovha Wamasimba Ose ndiro zita rake.</para>
  <para style="q1">Achavareverera nhaka yavo</para>
  <para style="q2">nesimba kuti azorodze nyika yavo,</para>
  <para style="q2">asi achashayisa zororo kuna avo vanogara muBhabhironi.</para>
  <para style="b"/>
  <para style="q1">
    <verse number="35" style="v"/>“Munondo pamusoro pavaBhabhironi!”</para>
  <para style="q2">ndizvo zvinotaura Jehovha,</para>
  <para style="q1">“pamusoro peavo vagere muBhabhironi,</para>
  <para style="q2">napamusoro pamachinda aro navakachenjera varo!</para>
  <para style="q1">
    <verse number="36" style="v"/>Munondo pamusoro pavaprofita</para>
  <para style="q2">varo venhema! Vachava mapenzi.</para>
  <para style="q1">Munondo pamusoro pemhare dzaro!</para>
  <para style="q2">Vachazadzwa nokutya.</para>
  <para style="q1">
    <verse number="37" style="v"/>Munondo pamusoro pamabhiza nengoro dzaro,</para>
  <para style="q2">napamusoro pavatorwa vose vari pazvigaro zvaro!</para>
  <para style="q2">Vachava vakadzi.</para>
  <para style="q1">Munondo pamusoro pepfuma yaro!</para>
  <para style="q2">Ichapambwa.</para>
  <para style="q1">
    <verse number="38" style="v"/>Mvura yaro zhinji ngaipwe!</para>
  <para style="q2">Ichaoma.</para>
  <para style="q1">Nokuti inyika yezvifananidzo,</para>
  <para style="q2">zvifananidzo zvichapenga nokutya.</para>
  <para style="b"/>
  <para style="q1">
    <verse number="39" style="v"/>“Saka mhuka dzomugwenga namapere zvichagarako,</para>
  <para style="q2">uye zizi richagara imomo.</para>
  <para style="q1">Haichazogarwizve,</para>
  <para style="q2">uye hapana achagaramo kusvikira kumarudzi namarudzi.</para>
  <para style="q1">
    <verse number="40" style="v"/>Sokukoromorwa kwakaitwa Sodhomu neGomora naMwari</para>
  <para style="q2">pamwe chete namaguta akavakidzana nawo,”</para>
  <para style="q4">ndizvo zvinotaura Jehovha,</para>
  <para style="q1">“saizvozvo hakuna achagarako;</para>
  <para style="q2">hakuna munhu achagara mairi.</para>
  <para style="b"/>
  <para style="q1">
    <verse number="41" style="v"/>“Tarirai! Hondo inobva nechokumusoro;</para>
  <para style="q2">rudzi rukuru namadzimambo mazhinji</para>
  <para style="q2">ari kumutswa kubva kumagumo enyika.</para>
  <para style="q1">
    <verse number="42" style="v"/>Vakapakata uta namapfumo;</para>
  <para style="q2">vano utsinye uye havana tsitsi.</para>
  <para style="q1">Vanotinhira segungwa</para>
  <para style="q2">vakatasva mabhiza avo;</para>
  <para style="q1">vanouya vakaita savarume vakagadzirira kurwa,</para>
  <para style="q2">kuti vakurwise, iwe Mwanasikana weBhabhironi.</para>
  <para style="q1">
    <verse number="43" style="v"/>Mambo weBhabhironi akanzwa guhu pamusoro pavo,</para>
  <para style="q2">maoko ake akapera simba.</para>
  <para style="q1">Kutya kwakamubata,</para>
  <para style="q2">kurwadziwa sekwomukadzi wosununguka.</para>
  <para style="q1">
    <verse number="44" style="v"/>Seshumba inouya ichibva mudondo reJorodhani</para>
  <para style="q2">ichienda kumafuro akapfuma,</para>
  <para style="q1">ndichadzinga Bhabhironi kubva munyika yayo pakarepo.</para>
  <para style="q2">Ndianiko akatsaurwa wandichagadza pane izvi?</para>
  <para style="q1">Ndiani akaita seni uye ndiani achamisidzana neni?</para>
  <para style="q2">Uye ndoupi mufudzi angandidzivisa?”</para>
  <para style="q1">
    <verse number="45" style="v"/>Naizvozvo, inzwai zvakarongwa naJehovha pamusoro peBhabhironi,</para>
  <para style="q2">zvaakaronga pamusoro penyika yavaBhabhironi:</para>
  <para style="q1">Makwayana emapoka avo achakwekweredzerwa kure;</para>
  <para style="q2">achaparadza mafuro awo zvachose nokuda kwavo.</para>
  <para style="q1">
    <verse number="46" style="v"/>Pachanzwikwa kutinhira kwokukundwa kweBhabhironi, nyika ichadedera;</para>
  <para style="q2">kuchema kwayo kuchanzwikwa pakati pamarudzi.</para>
  <chapter number="51" style="c"/>
  <para style="p">
    <verse number="1" style="v"/>Zvanzi naJehovha:</para>
  <para style="q1">“Tarirai, ndichamutsa mwoyo womuparadzi</para>
  <para style="q2">pamusoro peBhabhironi navanhu veRebhi Kamai.</para>
  <para style="q1">
    <verse number="2" style="v"/>Ndichatumira vatorwa kuBhabhironi</para>
  <para style="q2">kundorirurudza nokuparadza nyika yaro;</para>
  <para style="q1">vacharirwisa kumativi ose, pazuva rokuparara kwaro.</para>
  <para style="q1">
    <verse number="3" style="v"/>Musarega mupfuri achiwembura uta hwake,</para>
  <para style="q2">kana kumurega achipfeka nhumbi dzake dzokurwa.</para>
  <para style="q1">Regai kunzwira majaya aro tsitsi;</para>
  <para style="q2">paradzai hondo yaro zvachose.</para>
  <para style="q1">
    <verse number="4" style="v"/>Vachawira pasi vaurayiwa muBhabhironi,</para>
  <para style="q2">vachakuvadzwa mumigwagwa zvokuti havazorarami.</para>
  <para style="q1">
    <verse number="5" style="v"/>Nokuti Israeri neJudha havana kuraswa</para>
  <para style="q2">naMwari wavo, iye Jehovha Wamasimba Ose,</para>
  <para style="q1">kunyange nyika yavo yakazara nemhaka</para>
  <para style="q2">pamberi poMutsvene waIsraeri.</para>
  <para style="b"/>
  <para style="q1">
    <verse number="6" style="v"/>“Tizai mubve muBhabhironi!</para>
  <para style="q2">Mhanyai muponese upenyu hwenyu!</para>
  <para style="q2">Regai kuparadzwa nokuda kwezvivi zvaro.</para>
  <para style="q1">Inguva yokutsiva kwaJehovha;</para>
  <para style="q2">iye achariripira zvarinokodzera.</para>
  <para style="q1">
    <verse number="7" style="v"/>Bhabhironi rakanga riri mukombe wegoridhe muruoko rwaJehovha;</para>
  <para style="q2">rakadhakisa nyika yose.</para>
  <para style="q1">Ndudzi dzakanwa waini yaro;</para>
  <para style="q2">naizvozvo dzava kupenga.</para>
  <para style="q1">
    <verse number="8" style="v"/>Bhabhironi richawa pakarepo rigoondomoka.</para>
  <para style="q2">Ungudzai pamusoro paro!</para>
  <para style="q1">Torai muti webharisamu murape kurwadziwa kwaro;</para>
  <para style="q2">zvimwe ringaporeswa.</para>
  <para style="b"/>
  <para style="q1">
    <verse number="9" style="v"/>“ ‘Taida kuporesa Bhabhironi,</para>
  <para style="q2">asi haringaporeswi;</para>
  <para style="q1">ngatirisiyei mumwe nomumwe aende kunyika yake,</para>
  <para style="q2">nokuti kutongwa kwaro kunosvika kumatenga,</para>
  <para style="q2">kunokwira kusvikira kumakore.’</para>
  <para style="b"/>
  <para style="q1">
    <verse number="10" style="v"/>“ ‘Jehovha akati hatina mhosva;</para>
  <para style="q2">uyai, tiparidze muZioni</para>
  <para style="q2">zvakaitwa naJehovha Mwari wedu.’</para>
  <para style="b"/>
  <para style="q1">
    <verse number="11" style="v"/>“Rodzai miseve,</para>
  <para style="q2">torai nhoo!</para>
  <para style="q1">Jehovha akamutsa madzimambo avaMedhia,</para>
  <para style="q2">nokuti akaronga kuparadza Bhabhironi.</para>
  <para style="q1">Jehovha achatsiva,</para>
  <para style="q2">kutsivira temberi yake.</para>
  <para style="q1">
    <verse number="12" style="v"/>Simudzai mureza pamusoro pamasvingo eBhabhironi!</para>
  <para style="q2">Simbisai varindi,</para>
  <para style="q1">isai nharirire panzvimbo dzavo,</para>
  <para style="q2">gadzirirai vanovandira.</para>
  <para style="q1">Jehovha achaita zvaakaronga,</para>
  <para style="q2">zvaakatema pamusoro pavanhu veBhabhironi.</para>
  <para style="q1">
    <verse number="13" style="v"/>Imi mugere pedyo nemvura zhinji</para>
  <para style="q2">uye makapfuma kwazvo,</para>
  <para style="q1">magumo enyu asvika,</para>
  <para style="q2">nguva yokuti muparadzwe.</para>
  <para style="q1">
    <verse number="14" style="v"/>Jehovha Wamasimba Ose akapika naiye amene achiti:</para>
  <para style="q2">Zvirokwazvo ndichakuzadza navarume, sezvinoitwa nechimokoto chemhashu,</para>
  <para style="q2">uye vachapembera nokuti vanenge vakukundai.</para>
  <para style="b"/>
  <para style="q1">
    <verse number="15" style="v"/>“Akaita nyika nesimba rake;</para>
  <para style="q2">akateya nheyo dzenyika nouchenjeri hwake,</para>
  <para style="q2">akatatamura matenga nokunzwisisa kwake.</para>
  <para style="q1">
    <verse number="16" style="v"/>Paanotinhira, mvura yomumatenga inotinhira;</para>
  <para style="q2">anokwidza makore kubva kumigumo yenyika.</para>
  <para style="q1">Anotuma mheni pamwe chete nemvura,</para>
  <para style="q2">uye anouyisa mhepo kubva mumatura ake.</para>
  <para style="b"/>
  <para style="q1">
    <verse number="17" style="v"/>“Munhu mumwe nomumwe haana pfungwa uye haana zivo;</para>
  <para style="q2">mupfuri mumwe nomumwe wesimbi anonyadziswa nezvifananidzo zvake.</para>
  <para style="q1">Zvifananidzo zvake ndezvenhema;</para>
  <para style="q2">hazvina mweya mazviri.</para>
  <para style="q1">
    <verse number="18" style="v"/>Hazvina maturo, zvinhu zvinosekwa;</para>
  <para style="q2">kana kutongwa kwazvo kwasvika, zvichaparadzwa.</para>
  <para style="q1">
    <verse number="19" style="v"/>Iye Mugove waJakobho haana kufanana naizvozvi,</para>
  <para style="q2">nokuti ndiye Muiti wezvinhu zvose,</para>
  <para style="q1">pamwe chete norudzi rwenhaka yake,</para>
  <para style="q2">Jehovha Wamasimba Ose ndiro zita rake.</para>
  <para style="b"/>
  <para style="q1">
    <verse number="20" style="v"/>“Ndiwe tsvimbo yangu yehondo,</para>
  <para style="q2">chombo changu chokurwa,</para>
  <para style="q1">newe ndinoparadza ndudzi,</para>
  <para style="q2">newe ndinoparadza umambo,</para>
  <para style="q1">
    <verse number="21" style="v"/>newe ndinoparadza bhiza nomutasvi,</para>
  <para style="q2">newe ndinoparadza ngoro nomuchairi,</para>
  <para style="q1">
    <verse number="22" style="v"/>newe ndinoparadza murume nomukadzi,</para>
  <para style="q2">newe ndinoparadza mutana nejaya,</para>
  <para style="q2">newe ndinoparadza jaya nomurandakadzi,</para>
  <para style="q1">
    <verse number="23" style="v"/>newe ndinoparadza mufudzi neboka,</para>
  <para style="q2">newe ndinoparadza murimi nenzombe,</para>
  <para style="q2">newe ndinoparadza vatongi namachinda.</para>
  <para style="p">
    <verse number="24" style="v"/>“Ndicharipira Bhabhironi navose vagere muBhabhironi pamberi pako, nokuda kwezvakaipa zvavakaita muZioni,” ndizvo zvinotaura Jehovha.</para>
  <para style="q1">
    <verse number="25" style="v"/>“Ndine mhosva newe, iwe gomo rinoparadza,</para>
  <para style="q2">iwe unoparadza nyika yose,”</para>
  <para style="q4">ndizvo zvinotaura Jehovha.</para>
  <para style="q1">“Ndichatambanudzira ruoko rwangu kuti ndikurwise,</para>
  <para style="q2">ndigokukungurusira kumawere,</para>
  <para style="q2">ndigokuita gomo rakatsva.</para>
  <para style="q1">
    <verse number="26" style="v"/>Hapana dombo richabviswa kwauri kuti riitwe dombo rekona,</para>
  <para style="q2">kana dombo remhepo,</para>
  <para style="q2">nokuti uchaparadzwa nokusingaperi,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="27" style="v"/>“Simudzai mureza munyika!</para>
  <para style="q2">Ridzai hwamanda pakati pendudzi!</para>
  <para style="q1">Gadzirirai ndudzi kuti dzizorwa naye;</para>
  <para style="q2">kokai ushe uhu kuzorwa naye:</para>
  <para style="q2">Ararati, Mini neAshikenazi.</para>
  <para style="q1">Gadzai mukuru wehondo kuti arwe naye;</para>
  <para style="q2">tumirai mabhiza akaita sechimokoto chemhashu.</para>
  <para style="q1">
    <verse number="28" style="v"/>Gadzirirai ndudzi kuti dzizorwa naye,</para>
  <para style="q2">madzimambo avaMedhia,</para>
  <para style="q1">vabati vavo namachinda avo ose,</para>
  <para style="q2">nenyika dzose dzavanotonga.</para>
  <para style="q1">
    <verse number="29" style="v"/>Nyika inodedera uye yomonyoroka,</para>
  <para style="q2">nokuti zvakarongwa naJehovha pamusoro peBhabhironi hazvingatongokoni,</para>
  <para style="q1">zvokuparadza nyika yeBhabhironi</para>
  <para style="q2">kuti pasava nomunhu achagaramo.</para>
  <para style="q1">
    <verse number="30" style="v"/>Mhare dzeBhabhironi dzarega kurwa;</para>
  <para style="q2">vakarambira munhare dzavo.</para>
  <para style="q1">Simba ravo rapera;</para>
  <para style="q2">vaita savakadzi.</para>
  <para style="q1">Ugaro hwake hwakapiswa nomoto;</para>
  <para style="q2">mazariro amasuo ake avhunika.</para>
  <para style="q1">
    <verse number="31" style="v"/>Anotumwa namagwaro achatevera mumwe,</para>
  <para style="q2">uye nhume ichatevera nhume,</para>
  <para style="q1">kundozivisa mambo weBhabhironi</para>
  <para style="q2">kuti guta rake rose rapambwa,</para>
  <para style="q1">
    <verse number="32" style="v"/>mazambuko abatwa,</para>
  <para style="q2">mapani apiswa nomoto,</para>
  <para style="q2">uye varwi vavhundutswa.”</para>
  <para style="p">
    <verse number="33" style="v"/>Zvanzi naJehovha Wamasimba Ose, Mwari waIsraeri:</para>
  <para style="q1">“Mwanasikana weBhabhironi afanana neburiro</para>
  <para style="q2">panguva yokupura;</para>
  <para style="q2">nguva yokumukohwa ichasvika zvino zvino.”</para>
  <para style="b"/>
  <para style="q1">
    <verse number="34" style="v"/>“Nebhukadhinezari mambo weBhabhironi akatidya,</para>
  <para style="q2">akatinyonganisa,</para>
  <para style="q2">akatiita chirongo chisina chinhu.</para>
  <para style="q1">Akatimedza senyoka,</para>
  <para style="q2">uye akazadza dumbu rake nezvinonaka zvedu,</para>
  <para style="q2">mushure maizvozvo akatisvipa.</para>
  <para style="q1">
    <verse number="35" style="v"/>Zvechisimba zvakaitwa panyama yedu ngazvive pamusoro peBhabhironi,”</para>
  <para style="q2">ndizvo zvinotaura vanhu vomuZioni.</para>
  <para style="q1">Jerusarema rinoti:</para>
  <para style="q2">“Ropa redu ngarive pamusoro peavo vanogara muBhabhironi.”</para>
  <para style="p">
    <verse number="36" style="v"/>Naizvozvo, zvanzi naJehovha:</para>
  <para style="q1">“Tarirai, ndichakurevererai mhaka yenyu</para>
  <para style="q2">uye ndichakutsivirai;</para>
  <para style="q1">ndichapwisa gungwa raro,</para>
  <para style="q2">ndichapwisa matsime aro.</para>
  <para style="q1">
    <verse number="37" style="v"/>Bhabhironi richava murwi wamatombo,</para>
  <para style="q2">ugaro hwamakava,</para>
  <para style="q1">chinhu chinotyisa nechinosekesa,</para>
  <para style="q2">nzvimbo isina anogaramo.</para>
  <para style="q1">
    <verse number="38" style="v"/>Vanhu vake vose vanoomba seshumba diki,</para>
  <para style="q2">vanobhonʼa sembwanana dzeshumba.</para>
  <para style="q1">
    <verse number="39" style="v"/>Asi kana vamutswa,</para>
  <para style="q2">ndichavagadzirira mutambo</para>
  <para style="q2">ndigovadhakisa,</para>
  <para style="q1">kuitira kuti varidze mhere yokuseka,</para>
  <para style="q2">vagovata nokusingaperi uye varege kumuka,”</para>
  <para style="q4">ndizvo zvinotaura Jehovha.</para>
  <para style="q1">
    <verse number="40" style="v"/>“Ndichavaburutsa pasi</para>
  <para style="q2">semakwayana ari kundourayiwa,</para>
  <para style="q2">semakondobwe nembudzi.</para>
  <para style="b"/>
  <para style="q1">
    <verse number="41" style="v"/>“Haiwa, Sheshaki richakundwa sei,</para>
  <para style="q2">kuzvirumbidza kwenyika yose kwabatwa!</para>
  <para style="q1">Bhabhironi rava dongo sei</para>
  <para style="q2">pakati pendudzi!</para>
  <para style="q1">
    <verse number="42" style="v"/>Gungwa richakwira pamusoro peBhabhironi;</para>
  <para style="q2">mafungu aro anovirima acharifukidza.</para>
  <para style="q1">
    <verse number="43" style="v"/>Maguta aro achaparadzwa,</para>
  <para style="q2">achava nyika yakaoma negwenga,</para>
  <para style="q1">nyika isingagarwi nomunhu,</para>
  <para style="q2">isina angapfuura nemairi.</para>
  <para style="q1">
    <verse number="44" style="v"/>Ndicharanga Bheri muBhabhironi</para>
  <para style="q2">ndigomuita kuti asvipe zvaamedza.</para>
  <para style="q1">Ndudzi hadzichazomhanyiri kwaari.</para>
  <para style="q2">Uye rusvingo rweBhabhironi ruchawa.</para>
  <para style="b"/>
  <para style="q1">
    <verse number="45" style="v"/>“Budai mariri, imi vanhu vangu!</para>
  <para style="q2">Tizai kuti muponese upenyu hwenyu!</para>
  <para style="q2">Tizai mubve pakutsamwa kunotyisa kwaJehovha.</para>
  <para style="q1">
    <verse number="46" style="v"/>Regai kuora mwoyo kana kutya</para>
  <para style="q2">panotekeshera, runyerekupe munyika;</para>
  <para style="q1">rumwe runyerekupe runonzwika gore rino, rumwe gore rinouya,</para>
  <para style="q2">runyerekupe rwokurwisana munyika</para>
  <para style="q2">uye rwomutongi achirwa nomumwe mutongi.</para>
  <para style="q1">
    <verse number="47" style="v"/>Nokuti zvirokwazvo nguva ichasvika</para>
  <para style="q2">yandichatonga zvifananidzo zveBhabhironi;</para>
  <para style="q1">nyika yaro yose ichanyadziswa,</para>
  <para style="q2">uye vakaurayiwa varo vachawira pasi vose mukati maro.</para>
  <para style="q1">
    <verse number="48" style="v"/>Ipapo denga nenyika nezvose zviri mazviri</para>
  <para style="q2">zvichapembera nomufaro pamusoro peBhabhironi,</para>
  <para style="q1">nokuti vachabva nechokumusoro</para>
  <para style="q2">vaparadzi vacharirwisa,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="49" style="v"/>“Bhabhironi rinofanira kuwa nokuda kwavakaurayiwa vaIsraeri,</para>
  <para style="q2">sezvakaita vakaurayiwa venyika yose</para>
  <para style="q2">vakawa nokuda kweBhabhironi.</para>
  <para style="q1">
    <verse number="50" style="v"/>Imi makapunyuka pamunondo,</para>
  <para style="q2">endai uye musamira-mira!</para>
  <para style="q1">Murangarire Jehovha munyika iri kure,</para>
  <para style="q2">uye murangarire Jerusarema.”</para>
  <para style="b"/>
  <para style="q1">
    <verse number="51" style="v"/>“Takanyadziswa,</para>
  <para style="q2">nokuti takatukwa</para>
  <para style="q2">uye nyadzi dzinofukidza zviso zvedu,</para>
  <para style="q1">nokuti vatorwa vakapinda</para>
  <para style="q2">munzvimbo tsvene dzeimba yaJehovha.”</para>
  <para style="b"/>
  <para style="q1">
    <verse number="52" style="v"/>“Asi mazuva anouya,” ndizvo zvinotaura Jehovha,</para>
  <para style="q2">“andichatonga zvifananidzo zvaro,</para>
  <para style="q1">uye munyika yake yose</para>
  <para style="q2">vakakuvara vachagomera.</para>
  <para style="q1">
    <verse number="53" style="v"/>Kunyange dai Bhabhironi rikasvika kudenga,</para>
  <para style="q2">uye rikasimbisa nhare yaro yakareba,</para>
  <para style="q2">ndichatumira vaparadzi kuzorirwisa,”</para>
  <para style="q4">ndizvo zvinotaura Jehovha.</para>
  <para style="b"/>
  <para style="q1">
    <verse number="54" style="v"/>“Inzwi rokuchema rinobva kuBhabhironi,</para>
  <para style="q2">inzwi rokuparadza kukuru</para>
  <para style="q2">rinobva kunyika yavaBhabhironi.</para>
  <para style="q1">
    <verse number="55" style="v"/>Jehovha achaparadza Bhabhironi;</para>
  <para style="q2">achanyaradza ruzha rwokunyongana kwaro.</para>
  <para style="q1">Mafungu avavengi achaomba semvura zhinji;</para>
  <para style="q2">kutinhira kwamanzwi avo kuchanzwikwa.</para>
  <para style="q1">
    <verse number="56" style="v"/>Muparadzi achauya kuzorwisa Bhabhironi;</para>
  <para style="q2">varwi varo vachabatwa,</para>
  <para style="q2">uye uta hwavo huchavhunwa.</para>
  <para style="q1">Nokuti Jehovha ndiMwari wokutsiva;</para>
  <para style="q2">achatsiva zvizere.</para>
  <para style="q1">
    <verse number="57" style="v"/>Ndichaita kuti machinda ake navakachenjera vake vadhakwe,</para>
  <para style="q2">vabati, namachinda uye navarwi vakewo;</para>
  <para style="q1">vachavata nokusingaperi uye havangamuki,”</para>
  <para style="q2">ndizvo zvinotaura Mambo, ane zita rinonzi Jehovha Wamasimba Ose.</para>
  <para style="p">
    <verse number="58" style="v"/>Zvanzi naJehovha Wamasimba Ose:</para>
  <para style="q1">“Masvingo makobvu eBhabhironi achaparadzwa,</para>
  <para style="q2">uye masuo aro akakwirira achapiswa;</para>
  <para style="q1">vanhu vanongozvinetsa pasina,</para>
  <para style="q2">mabasa endudzi ihuni dzomurazvo bedzi.”</para>
  <para style="p">
    <verse number="59" style="v"/>Iri ndiro shoko rakapiwa naJeremia kumuchinda Seraya mwanakomana waNeria, mwanakomana waMaseya, paakaenda kuBhabhironi naZedhekia mambo weJudha mugore rechina rokutonga kwake. <verse number="60" style="v"/>Jeremia akanga anyora murugwaro pamusoro penjodzi dzose dzaizouya pamusoro peBhabhironi, zvose zvakanga zvakanyorwa pamusoro peBhabhironi. <verse number="61" style="v"/>Akati kuna Seraya, “Paunosvika kuBhabhironi, uone kuti waverenga mashoko ose aya uchidanidzirisa. <verse number="62" style="v"/>Ipapo uti, ‘Haiwa Jehovha, makati muchaparadza nzvimbo ino, zvokuti hakuna munhu kana zvipfuwo zvingagaramo; ichaparadzwa nokusingaperi.’ <verse number="63" style="v"/>Paunopedza kuverenga rugwaro urwu, sungira ibwe parwuri ugorukanda muna Yufuratesi. <verse number="64" style="v"/>Ipapo uti, ‘Saizvozvo Bhabhironi richanyura rikasazomukazve nokuda kwenjodzi yandichauyisa pamusoro paro. Uye vanhu varo vachawa.’ ”</para>
  <para style="p">Mashoko aJeremia anogumira pano.</para>
  <chapter number="52" style="c"/>
  <para style="s1">Kuwa kweJerusarema</para>
  <para style="p">
    <verse number="1" style="v"/>Zedhekia akanga ana makore makumi maviri nerimwe paakatanga kuva mambo, uye akatonga muJerusarema kwemakore gumi nerimwe. Zita ramai vake rainzi Hamutari mwanasikana waJeremia; aibva kuRibhina. <verse number="2" style="v"/>Akaita zvakaipa pamberi paJehovha, sezvakangoitwa naJehoyakimi. <verse number="3" style="v"/>Izvi zvakaitika kuJerusarema neJudha nokuda kwehasha dzaJehovha, uye pakupedzisira akavabvisa pamberi pake.</para>
  <para style="p">Zvino Zedhekia akamukira mambo weBhabhironi.</para>
  <para style="p">
    <verse number="4" style="v"/>Naizvozvo mugore rechipfumbamwe rokutonga kwaZedhekia, pazuva regumi romwedzi wegumi, Nebhukadhinezari mambo weBhabhironi akasvika muJerusarema nehondo yake yose. Vakadzika misasa yavo kunze kweguta ndokuvaka nhare dzairipoteredza. <verse number="5" style="v"/>Guta rakaramba rakakombwa kusvikira pagore regumi nerimwe ramambo Zedhekia.</para>
  <para style="p">
    <verse number="6" style="v"/>Pazuva rechipfumbamwe romwedzi wechina nzara yakanyanya muguta zvokuti makanga musisina chokudya chokuti vanhu vadye. <verse number="7" style="v"/>Ipapo rusvingo rweguta rwakapwanyiwa, hondo yose ikatiza. Vakabuda muguta usiku napasuo raiva pakati pamasvingo maviri pedyo nebindu ramambo, kunyange zvazvo vaBhabhironi vakanga vakakomberedza guta. Vakatiza vakananga kuArabha, <verse number="8" style="v"/>asi hondo yavaBhabhironi yakatevera Mambo Zedhekia vakamubata mumapani eJeriko. Varwi vake vose vakaparadzaniswa naye ndokupararira, <verse number="9" style="v"/>iye akabatwa.</para>
  <para style="p">Vakamutora vakaenda naye kuna mambo weBhabhironi paRibhira munyika yeHamati, iye akamutongerapo. <verse number="10" style="v"/>Mambo weBhabhironi akauraya vanakomana vaZedhekia paRibhira ipapo, iye achizviona; akaurayirwa machinda ose eJudha. <verse number="11" style="v"/>Ipapo akatumbura meso aZedhekia ndokumusunga namatare akamuendesa kuBhabhironi, uko kwaakamuisa mutorongo kusvikira pazuva rokufa kwake.</para>
  <para style="p">
    <verse number="12" style="v"/>Pazuva regumi romwedzi wechishanu, mugore regumi namapfumbamwe raNebhukadhinezari mambo weBhabhironi, Nebhuzaradhani mukuru wavarindi vamambo, uyo akashandira mambo weBhabhironi, akauya kuJerusarema. <verse number="13" style="v"/>Akapisa temberi yaJehovha, nomuzinda wamambo nedzimba dzose dzeJerusarema. Dzimba dzose dzaikosha akadzipisa. <verse number="14" style="v"/>Hondo yose yavaBhabhironi yaiva pasi pemukuru wavarindi vamambo yakaputsira pasi masvingo ose aikomberedza Jerusarema. <verse number="15" style="v"/>Nebhuzaradhani mukuru wavarindi akaendesa kuutapwa vamwe vakanga vari varombo chaivo navaya vakasara muguta, pamwe chete noruzhinji rwemhizha navaya vakanga vazvipira kuna mambo weBhabhironi. <verse number="16" style="v"/>Asi Nebhuzaradhani akasiya ruzhinji rwavarombo chaivo venyika iyo kuti vashande muminda yemizambiringa uye nemimwewo minda.</para>
  <para style="p">
    <verse number="17" style="v"/>VaBhabhironi vakaputsa mbiru dzendarira, nezvingoro zvinofamba neGungwa rendarira zvakanga zviri mutemberi yaJehovha vakatakura ndarira yose vakaenda nayo kuBhabhironi. <verse number="18" style="v"/>Vakatorawo hari, nefoshoro, nembato dzemwenje, nomukombe namadhishi nemidziyo yose yendarira yaishandiswa pabasa romutemberi. <verse number="19" style="v"/>Mukuru wavarindi vamambo akatakurawo mbiya, nezvaenga, nemikombe nehari, nezvigadziko zvemwenje, namadhishi nemikombe yaishandiswa pazvipiriso zvokunwa, zvose zvakanga zvakagadzirwa negoridhe yakanatswa kana sirivha.</para>
  <para style="p">
    <verse number="20" style="v"/>Ndarira yaibva pambiru mbiri, neGungwa, nehando dzendarira gumi nembiri dzaiva pasi pacho, nezvingoro zvakanga zvaitirwa temberi yaJehovha namambo Soromoni, zvakanga zvisingagoni kuyerwa. <verse number="21" style="v"/>Mbiru imwe neimwe yakanga ina makubhiti gumi namasere<note caller="+" style="f"><char style="fr" closed="false">52:21 </char><char style="ft" closed="false">mamita angaita 8.1</char></note> pakureba uye makubhiti gumi namaviri<note caller="+" style="f"><char style="fr" closed="false">52:21 </char><char style="ft" closed="false">mamita angaita 5.5</char></note> pakupoterera; paukobvu imwe neimwe yaisvika minwe mina uye yaiva nemhango. <verse number="22" style="v"/>Musoro wendarira waiva pane imwe mbiru wakanga wakareba makubhiti anosvika mashanu<note caller="+" style="f"><char style="fr" closed="false">52:22 </char><char style="ft" closed="false">mamita angaita 2.3 </char></note> uye wakashongedzwa nezvakarukwa namatamba endarira zvaipoteredza. Imwe mbiru yakanga yakafanana nayo namatamba ayowo. <verse number="23" style="v"/>Pakanga pane matamba makumi mapfumbamwe namatanhatu kumativi; uwandu hwamatamba aiva pamusoro pezvakarukwa zvakanga zvakapoteredzwa hwaiva zana.</para>
  <para style="p">
    <verse number="24" style="v"/>Mukuru wavarindi akatora vasungwa vaiti, Seraya muprista mukuru, naZefania muprista aimutevera pachigaro uye navarindi vokumukova vatatu. <verse number="25" style="v"/>Kuna avo vaiva muguta akatora muchinda mukuru wavarwi, uye vapi vamazano vanomwe. Akatorawo munyori uyo akanga ari mubati mukuru aiva nebasa rokunyora mazita avanhu venyika uye navamwe varume makumi matanhatu vakawanikwa muguta. <verse number="26" style="v"/>Nebhuzaradhani mukuru wavarindi akavatora vose akavauyisa kuna mambo weBhabhironi paRibhira. <verse number="27" style="v"/>Ipapo paRibhira, munyika yeHamati, mambo akaita kuti vaurayiwe.</para>
  <para style="p">Saka vaJudha vakaenda kuutapwa, kure nenyika yavo.</para>
  <para style="b"/>
  <para style="li4">
    <verse number="28" style="v"/>Uhu ndihwo uwandu hwavanhu vakatorwa naNebhukadhinezari achienda navo kuutapwa:</para>
  <para style="b"/>
  <para style="li1">mugore rechinomwe,</para>
  <para style="li2">zviuru zvitatu zvina makumi maviri navatatu, zvavaJudha;</para>
  <para style="li1">
    <verse number="29" style="v"/>mugore regumi namasere raNebhukadhinezari,</para>
  <para style="li2">mazana masere namakumi matatu navaviri avanhu vaibva kuJerusarema;</para>
  <para style="li1">
    <verse number="30" style="v"/>mugore rake ramakumi maviri namatatu,</para>
  <para style="li2">vaJudha mazana manomwe namakumi mana navashanu vakaendeswa kuutapwa naNebhuzaradhani mukuru wavarindi vamambo.</para>
  <para style="b"/>
  <para style="li4">Vose vaiva zviuru zvina namazana matanhatu pamwe chete.</para>
  <para style="s1">Jehoyakini anosunungurwa</para>
  <para style="p">
    <verse number="31" style="v"/>Mugore ramakumi matatu namanomwe rokutapwa kwaJehoyakini mambo weJudha, mugore rakava Evhiri-Merodhaki mambo weBhabhironi, akasunungura Jehoyakini mambo weJudha, uye akamusunungura kubva mutorongo pazuva ramakumi maviri namashanu romwedzi wegumi nemiviri. <verse number="32" style="v"/>Akataura zvakanaka kwaari uye akamupa chigaro chaikudzwa kupfuura zvigaro zvamamwe madzimambo vaakanga anavo muBhabhironi. <verse number="33" style="v"/>Saka Jehoyakini akabvisa nguo dzake dzousungwa akadya patafura yamambo nguva nenguva, mazuva ose oupenyu hwake. <verse number="34" style="v"/>Zuva nezuva mambo weBhabhironi akapa Jehoyakini mugove wenguva nenguva, mazuva ose oupenyu hwake, kusvikira pazuva rokufa kwake.</para>
</usx>
