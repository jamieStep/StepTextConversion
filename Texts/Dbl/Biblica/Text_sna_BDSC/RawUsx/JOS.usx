<?xml version="1.0" encoding="UTF-8"?>
<usx version="2.6">
  <book code="JOS" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">Joshua</para>
  <para style="toc1">Joshua</para>
  <para style="toc2">Joshua</para>
  <para style="toc3">Josh</para>
  <para style="mt1">JOSHUA</para>
  <chapter number="1" style="c"/>
  <para style="s1">Jehovha anorayira Joshua</para>
  <para style="p">
    <verse number="1" style="v"/>Zvino shure kwokufa kwaMozisi muranda waJehovha, Jehovha akataura naJoshua mwanakomana waNuni, muranda waMozisi achiti, <verse number="2" style="v"/>“Mozisi muranda wangu afa. Zvino iwe navanhu ava chigadzirirai kuyambuka rwizi rweJorodhani mupinde munyika yandava kupa vana vaIsraeri. <verse number="3" style="v"/>Ndakupai nzvimbo yose yose yamuchatsika netsoka dzenyu, sezvandakavimbisa Mozisi. <verse number="4" style="v"/>Nyika yenyu ichabva kugwenga ichisvika kuRebhanoni, uye ichabva kurwizi rukuru, Yufuratesi, nenyika yose yavaHiti, ichisvika kuGungwa Guru riri kumavirazuva. <verse number="5" style="v"/>Hakuna achagona kurwisana newe kwamazuva ose oupenyu hwako. Sezvandaiva naMozisi, ndichava newe; handizokusiyi kana kukurasa.</para>
  <para style="p">
    <verse number="6" style="v"/>“Simba utsunge mwoyo, nokuti uchatungamirira vanhu ava kuti vatore nyika yandakapikira madzitateguru avo kuti ndivape senhaka yavo. <verse number="7" style="v"/>Simba ushinge kwazvo. Chenjerera kuti uteerere mirayiro yose yawakapiwa naMozisi muranda wangu; usatsaukira kurudyi kana kuruboshwe, kuti ubudirire kwose kwose kwaunoenda. <verse number="8" style="v"/>Bhuku iri romurayiro harifaniri kubva pamuromo wako; fungisisa pamusoro paro usiku namasikati, kuti uchenjerere kuita zvose zvakanyorwa mariri uye ipapo uchabudirira kwazvo. <verse number="9" style="v"/>Handina kukurayira here? Simba utsunge mwoyo. Usavhunduka; usaora mwoyo, nokuti Jehovha Mwari wako achava newe kwose kwaunoenda.”</para>
  <para style="p">
    <verse number="10" style="v"/>Ipapo Joshua akarayira vatungamiri vavanhu achiti, <verse number="11" style="v"/>“Pindai mumusasa mutaurire vanhu kuti, ‘Gadzirirai mbuva yenyu. Mukati memazuva matatu muchayambuka Jorodhani urwu kuti mupinde mutore nyika yamunopiwa naJehovha Mwari wenyu kuti ive yenyu.’ ”</para>
  <para style="p">
    <verse number="12" style="v"/>Uye Joshua akati kurudzi rwaRubheni, norudzi rwaGadhi nokuhafu yorudzi rwaManase, <verse number="13" style="v"/>“Rangarirai shoko ramakapiwa naMozisi muranda waJehovha achiti: ‘Jehovha Mwari wenyu anokupai zororo uye akupai nyika iyi.’ <verse number="14" style="v"/>Vakadzi venyu, vana venyu nezvipfuwo zvenyu zvichasara munyika yamakapiwa naMozisi kudivi rino reJorodhani, asi varume venyu vose vehondo, vakabata zvombo, vanofanira kuyambukira mhiri mberi kwehama dzenyu. Munofanira kubatsira hama dzenyu <verse number="15" style="v"/>kusvikira Jehovha avapa zororo, sezvaakakuitirai, uye kusvikira vatorawo nyika yavari kupiwa naJehovha Mwari wavo. Mushure maizvozvo, munogona kudzokera munogara munyika yenyu, yamakapiwa naMozisi muranda waJehovha iri kumabvazuva kweJorodhani.”</para>
  <para style="p">
    <verse number="16" style="v"/>Ipapo vakapindura Joshua vachiti, “Chipi nechipi chamuchatirayira tichaita, uye kwose kwose kwamuchatituma tichaenda. <verse number="17" style="v"/>Tichakuteererai zvizere sokuteerera kwatakaita Mozisi. Chete, Jehovha Mwari wenyu ngaave nemi sezvaaiva naMozisi. <verse number="18" style="v"/>Ani naani achamukira shoko renyu uye asingateereri mashoko enyu, kana chipi nechipi chamungavarayira, achaurayiwa. Asi simbai mutsunge mwoyo!”</para>
  <chapter number="2" style="c"/>
  <para style="s1">Rahabhi naVasori</para>
  <para style="p">
    <verse number="1" style="v"/>Zvino Joshua mwanakomana waNuni akatuma vasori vaviri muchivande kubva kuShitimu. Akati, “Endai munotarisa nyika, kunyanya Jeriko.” Naizvozvo vakaenda vakandopinda mumba mechifeve chainzi Rahabhi vakagaramo.</para>
  <para style="p">
    <verse number="2" style="v"/>Zvino mambo weJeriko akaudzwa kuti, “Tarirai! Kune vamwe vaIsraeri vauya muno manheru anhasi kuzosora nyika.” <verse number="3" style="v"/>Naizvozvo mambo weJeriko akatumira shoko kuna Rahabhi achiti, “Budisa varume vauya kwauri vakapinda mumba mako, nokuti vauya kuzosora nyika yose.”</para>
  <para style="p">
    <verse number="4" style="v"/>Asi mukadzi uyu akanga atora varume vaviri vaya akavavanza. Iye ndokuti, “Ichokwadi, varume ava vakauya kwandiri, asi handina kuziva kuti vakanga vabvepi. <verse number="5" style="v"/>Zvino kwati zvarara yava nguva yokupfiga suo reguta, varume ava vakaenda. Handizivi kuti vakaenda vakanangepi. Vateverei nokukurumidza, pamwe mungangovabata.” <verse number="6" style="v"/>(Asi iye akanga avatora ndokuvaisa pamusoro pemba ndokuvavanza mumashanga aakanga aunganidza pamusoro pemba.) <verse number="7" style="v"/>Naizvozvo varume vakasimuka votevera vasori nenzira yainanga kumazambuko eJorodhani, uye vaitevera vachangobuda, suo rakabva rapfigwa.</para>
  <para style="p">
    <verse number="8" style="v"/>Vasori vasati varara, iye akakwira padenga remba, <verse number="9" style="v"/>ndokuti kwavari, “Ndinozviziva kuti Jehovha akupai nyika ino, uye kuti kutyiwa kwenyu kukuru kuri pamusoro pedu, zvokuti vose vanogara munyika muno vari kubvunda nokutya nokuda kwenyu. <verse number="10" style="v"/>Takanzwa maomeserwo akaitwa mvura yeGungwa Dzvuku naJehovha nokuda kwenyu pamakabuda muIjipiti, uye zvamakaita kuna Sihoni naOgi, madzimambo maviri avaAmori kumabvazuva kweJorodhani, avo vamakaparadza zvachose. <verse number="11" style="v"/>Patakazvinzwa mwoyo yedu yakarukutika, uye hapana akasara nokutsunga maari nokuda kwenyu, nokuti Jehovha Mwari wenyu ndiMwari kumusoro kudenga napasi panyika. <verse number="12" style="v"/>Zvino ndapota, pikai kwandiri naJehovha kuti muchaitira mhuri yangu tsitsi, nokuti ini ndakuitiraiwo tsitsi. Ndipei chiratidzo chechokwadi chakasimba <verse number="13" style="v"/>chokuti muchararamisa baba vangu namai vangu, hanzvadzi dzangu namadzikoma angu, nemhuri dzavo dzose, uye kuti muchatiponesa kubva parufu.”</para>
  <para style="p">
    <verse number="14" style="v"/>Ipapo varume vaya vakamuvimbisa vachiti, “Isu ngatife pachinzvimbo chenyu. Kana ukasareva zvatiri kuita tichakubata zvakanaka nokutendeka kana Jehovha atipa nyika ino.”</para>
  <para style="p">
    <verse number="15" style="v"/>Saka akavadzikisa pasi netambo napawindo, nokuti imba yaaigara yaiva mumasvingo eguta. <verse number="16" style="v"/>Zvino akati kwavari, “Endai kumakomo kuitira kuti vateveri varege kukuwanai. Muvande ikoko kwamazuva matatu kusvikira vadzoka, mozoenda henyu nenzira yenyu.”</para>
  <para style="p">
    <verse number="17" style="v"/>Varume vaya ndokuti kwaari, “Mhiko yawatipikisa iyi haizotisungi <verse number="18" style="v"/>kunze kwokuti, patinopinda munyika, uchange wasungirira tambo tsvuku iyi pawindo rawatidzikisa naro, uye kunze kwokunge wapinza baba vako namai vako, hanzvadzi dzako nemhuri yako yose mumba mako. <verse number="19" style="v"/>Ani naani anobuda mumba mako achienda panze, ropa rake richava pamusoro wake, isu hatizova nemhosva. Asi wose anenge ari mumba pamwe chete newe, ropa rake richava pamisoro yedu kana pakangowana anomubata chete. <verse number="20" style="v"/>Asi ukangoreva zvatiri kuita, tichasunungurwa pamhiko yawatipikisa.”</para>
  <para style="p">
    <verse number="21" style="v"/>Iye akapindura akati, “Ngazviitwe sokutaura kwenyu.” Naizvozvo akavati vaende ivo ndokuenda. Ipapo akabva asungirira tambo tsvuku pawindo.</para>
  <para style="p">
    <verse number="22" style="v"/>Pavakabva, vakaenda mumakomo vakagaramo kwamazuva matatu, kusvikira vateveri vatsvaka nzira yose vakavashayiwa vakadzoka. <verse number="23" style="v"/>Ipapo varume vaviri vaya vakatanga kudzokera. Vakadzika kubva muzvikomo ndokuyambuka rwizi vakasvika kuna Joshua mwanakomana waNuni vakamuudza zvose zvakanga zvaitika kwavari. <verse number="24" style="v"/>Vakati kuna Joshua, “Zvirokwazvo Jehovha aisa nyika yose mumaoko edu; vanhu vose vari kugwagwadza nokutitya.”</para>
  <chapter number="3" style="c"/>
  <para style="s1">VaIsraeri vanoyambuka Jorodhani</para>
  <para style="p">
    <verse number="1" style="v"/>Mangwanani-ngwanani Joshua navaIsraeri vose vakasimuka kubva paShitimu vakaenda kuJorodhani, pavakavaka misasa vasati vayambukira mhiri. <verse number="2" style="v"/>Shure kwamazuva matatu vatungamiri vavanhu vakapinda mumisasa, <verse number="3" style="v"/>vachirayira vanhu vachiti, “Pamunoona areka yesungano yaJehovha Mwari wenyu, navaprista, vaRevhi, voitakura, munofanira kubva panzvimbo dzenyu moitevera. <verse number="4" style="v"/>Ipapo muchaziva nzira yamunofanira kuenda nayo, nokuti hamusati mambofamba nenzira iyi. Asi munofanira kusiya nzvimbo inosvika makubhiti zviuru zviviri<note caller="+" style="f"><char style="fr" closed="false">3:4 </char><char style="ft" closed="false">mamita angaita 900 </char></note> pakati penyu neareka. Regai kuswedera pedyo nayo.”</para>
  <para style="p">
    <verse number="5" style="v"/>Zvino Joshua akati kuvanhu, “Zvinatsei, nokuti mangwana Jehovha achaita zvinhu zvinoshamisa pakati penyu.”</para>
  <para style="p">
    <verse number="6" style="v"/>Joshua akati kuvaprista, “Simudzai areka yesungano mutungamirire vanhu.” Naizvozvo vakaisimudza vakatungamirira vanhu.</para>
  <para style="p">
    <verse number="7" style="v"/>Zvino Jehovha akati kuna Joshua, “Nhasi ndichatanga kukusimudzira pamberi pavaIsraeri vose, kuitira kuti vazive kuti ndinewe sezvandaiva naMozisi. <verse number="8" style="v"/>Taurira vaprista vanotakura areka yesungano uti: ‘Kana masvika panotangira mvura yeJorodhani, munofanira kupinda momira muJorodhani.’ ”</para>
  <para style="p">
    <verse number="9" style="v"/>Joshua akati kuvaIsraeri, “Uyai pano muteerere mashoko aJehovha Mwari wenyu. <verse number="10" style="v"/>Ichi ndicho chinhu chamuchaziva nacho kuti Mwari wenyu mupenyu ari pakati penyu uye kuti zvirokwazvo achadzinga vaKenani mberi kwenyu, navaHiti, navaPerizi, navaGirigashi, navaAmoni navaJebhusi. <verse number="11" style="v"/>Tarirai, areka yesungano yaShe wenyika yose ichakutungamirirai pakuyambuka Jorodhani. <verse number="12" style="v"/>Naizvozvo, sarudzai varume gumi navaviri kubva kumarudzi avaIsraeri, mumwe chete kubva kurudzi rumwe norumwe. <verse number="13" style="v"/>Uye vaprista vanotakura areka yaJehovha, Ishe wenyika yose, pavanongotsika netsoka dzavo muJorodhani, mvura yarwo inoerera ichibva kumusoro ichamira yoita murwi.”</para>
  <para style="p">
    <verse number="14" style="v"/>Naizvozvo vanhu pavakasimuka kubva pamisasa kuti vayambuke Jorodhani, vaprista vakanga vakatakura areka yesungano vakavatungamirira. <verse number="15" style="v"/>Zvino Jorodhani runogara ruzere nguva yose yokukohwa. Asi vaprista vakanga vakatakura areka pavakangosvika paJorodhani tsoka dzavo dzichitsika kumucheto kwemvura, <verse number="16" style="v"/>mvura yaibva kumusoro yakabva yamira kuerera. Yakaungana ikaita murwi iri kure chaizvo, paguta rinonzi Adhama pedyo neZaretani, mvura yaiererawo ichidzika kuGungwa reArabha (Gungwa roMunyu) yakagurwa zvachose. Naizvozvo vanhu vakayambuka mhiri kwakatarisana neJeriko. <verse number="17" style="v"/>Vaprista vakanga vakatakura areka yesungano yaJehovha vakaramba vamire pavhu rakaoma pakati peJorodhani, vaIsraeri vose pavaipfuura, kusvikira rudzi rwose rwapedza kuyambuka napavhu rakaoma.</para>
  <chapter number="4" style="c"/>
  <para style="s1">Matombo Gumi Namaviri anomiswa paGirigari</para>
  <para style="p">
    <verse number="1" style="v"/>Rudzi rwose parwakapedza kuyambuka Jorodhani, Jehovha akati kuna Joshua, <verse number="2" style="v"/>“Sarudza varume gumi navaviri kubva pakati pavanhu, mumwe chete parudzi rumwe norumwe, <verse number="3" style="v"/>Ugovaudza kuti vatore mabwe gumi namaviri kubva pakati peJorodhani panga pakamira vaprista chaipo, mugoatakura mugoaisa pamunorara nhasi manheru.”</para>
  <para style="p">
    <verse number="4" style="v"/>Saka Joshua akadaidza varume gumi navaviri vaakanga asarudza kubva kuvaIsraeri, mumwe chete kubva kurudzi rumwe norumwe, <verse number="5" style="v"/>Akati kwavari, “Endai pamberi peareka yaJehovha mupinde pakati peJorodhani. Mumwe nomumwe wenyu anofanira kutakura dombo pafudzi pake zvichienderana nokuwanda kwamarudzi avaIsraeri, <verse number="6" style="v"/>kuti ave chiratidzo pakati penyu. Mumazuva anotevera kana vana venyu vobvunza vachiti, ‘Ko, matombo aya anorevei?’ <verse number="7" style="v"/>muvataurire kuti mvura yeJorodhani yaiyerera yakaganhurwa pamberi peareka yesungano yaJehovha. Pavakayambuka Jorodhani, mvura yeJorodhani yakaganhurwa. Matombo aya anofanira kuva chirangaridzo kuvanhu veIsraeri nokusingaperi.”</para>
  <para style="p">
    <verse number="8" style="v"/>Saka vaIsraeri vakaita sezvavakarayirwa naJoshua. Vakatora matombo gumi namaviri kubva pakati peJorodhani, aienderana nokuwanda kwamarudzi avaIsraeri, sezvakanga zvataurirwa Joshua naJehovha; vakaatakura vakaenda nawo kumisasa yavo kwavakanoaisa pasi. <verse number="9" style="v"/>Joshua akamisa matombo gumi namaviri akanga ari pakati peJorodhani pakanga pakamira vaprista vakanga vakatakura areka yesungano. Uye achiripo nanhasi uno.</para>
  <para style="p">
    <verse number="10" style="v"/>Vaprista vakanga vakatakura areka vakaramba vakamira pakati peJorodhani kusvikira zvose zvakanga zvarayirwa Joshua naJehovha zvaitwa navanhu, sokurayirwa kwakanga kwaitwa Joshua naMozisi. Vanhu vakakurumidza kuyambuka <verse number="11" style="v"/>uye vose vachangoyambuka, areka yaJehovha navaprista vakayambukawo vanhu vakavatarisa. <verse number="12" style="v"/>Varume vokwaRubheni nevokwaGadhi nehafu yorudzi rwaManase vakayambuka, vakatakura zvombo zvokurwa nazvo, pamberi pavaIsraeri, sokurayirwa kwavakanga vaitwa naMozisi. <verse number="13" style="v"/>Vanenge zviuru makumi mana vakanga vakatakura zvombo zvokurwa nazvo, vakayambukira mhiri pamberi paJehovha vakaenda kumapani eJeriko kundorwa.</para>
  <para style="p">
    <verse number="14" style="v"/>Pazuva iroro Jehovha akasimudzira Joshua pamberi pavaIsraeri vose; vakamuremekedza mazuva ose oupenyu hwake sokuremekedza kwavakanga vaita Mozisi.</para>
  <para style="p">
    <verse number="15" style="v"/>Zvino Jehovha akati kuna Joshua, <verse number="16" style="v"/>“Rayira vaprista vakatakura areka yeChipupuriro kuti vabude kubva muJorodhani.”</para>
  <para style="p">
    <verse number="17" style="v"/>Saka Joshua akarayira vaprista achiti, “Budai muJorodhani.”</para>
  <para style="p">
    <verse number="18" style="v"/>Zvino vaprista vakanga vakatakura areka yesungano yaJehovha vachangobuda kubva pakati peJorodhani, tsoka dzavo dzichangotsika ivhu rakaoma, mvura yeJorodhani yakadzokera panzvimbo yayo ikazara kusvika nokumahombekombe ose.</para>
  <para style="p">
    <verse number="19" style="v"/>Pazuva regumi romwedzi wokutanga, vanhu vakabuda kubva muJorodhani vakavaka misasa paGirigari pamuganhu wokumabvazuva eJeriko. <verse number="20" style="v"/>Zvino Joshua akamisa matombo gumi namaviri paGirigari avakanga vatora kubva muJorodhani. <verse number="21" style="v"/>Akati kuvaIsraeri, “Mumazuva anotevera kana vana venyu vobvunza madzibaba avo vachiti, ‘Ko, matombo aya anorevei?’ <verse number="22" style="v"/>muvataurire kuti, ‘Israeri yakayambuka Jorodhani pavhu rakaoma.’ <verse number="23" style="v"/>Nokuti Jehovha Mwari wenyu akaomesa Jorodhani pamberi penyu kusvikira mayambuka. Jehovha Mwari wenyu akaita kuJorodhani sezvaakaita kuGungwa Dzvuku paakariomesa pamberi pedu kusvikira tayambuka. <verse number="24" style="v"/>Akaita izvi kuitira kuti ndudzi dzose dzapanyika dzizive kuti ruoko rwaJehovha rune simba uye kuti vatye Jehovha Mwari wenyu nokusingaperi.”</para>
  <chapter number="5" style="c"/>
  <para style="s1">Kudzingiswa paGirigari</para>
  <para style="p">
    <verse number="1" style="v"/>Zvino madzimambo ose avaAmoni aigara kumavirazuva eJorodhani namadzimambo ose avaKenani vaigara pedyo negungwa vakanzwa kuti Jehovha akanga aomesa Jorodhani pamberi pavaIsraeri kusvikira vayambuka, mwoyo yavo yakarukutika vakasazova nokushinga nokuda kwavaIsraeri.</para>
  <para style="p">
    <verse number="2" style="v"/>Panguva iyoyo Jehovha akataura naJoshua akati, “Gadzira mapanga amatombo anopinza ugodzingisa vaIsraeri zvakare.” <verse number="3" style="v"/>Naizvozvo Joshua akagadzira mapanga amatombo akadzingisa vaIsraeri paGibhea Hararoti (chikomo chezvikanda zvepamberi).</para>
  <para style="p">
    <verse number="4" style="v"/>Joshua akavadzingisa nokuda kwechikonzero ichi: Varume vose vakabuda muIjipiti, varume vezera rehondo, vakafira munzira mugwenga mushure mokubuda muIjipiti. <verse number="5" style="v"/>Vanhu vose vakabuda vakanga vadzingiswa asi vose vakaberekerwa mugwenga vachibva kuIjipiti vakanga vasina. <verse number="6" style="v"/>VaIsraeri vakanga vafamba mugwenga kwamakore makumi mana kusvikira varume vose vaiva vezera rehondo pavakabuda muIjipiti vafa, nokuti vakanga vasina kuteerera Jehovha. Nokuti Jehovha akanga apika kwavari kuti havaizoona nyika iyo yaakanga avimbisa madzitateguru avo kuti achatipa, nyika inoerera mukaka nouchi. <verse number="7" style="v"/>Zvino akasimudza vanakomana vavo pachinzvimbo chavo, uye ivava ndivo vakanga vasati vadzingiswa naJoshua. Vakanga vasati vadzingiswa nokuti havana kunge vadzingiswa munzira. <verse number="8" style="v"/>Shure kwokunge rudzi rwose rwadzingiswa, vakagara pavakanga vari pamisasa kusvikira vapora.</para>
  <para style="p">
    <verse number="9" style="v"/>Zvino Jehovha akati kuna Joshua, “Nhasi ndabvisa kuzvidzwa kweIjipiti pamuri.” Saka nzvimbo iyoyo yakanzi Girigari, kusvikira nanhasi.</para>
  <para style="p">
    <verse number="10" style="v"/>Madekwana ezuva regumi namana romwedzi, vaIsraeri vari pamisasa paGirigari pamapani eJeriko, vakapemberera Pasika. <verse number="11" style="v"/>Zuva raitevera shure kwePasika, musi wacho chaiwo, vakadya zvimwe zvezvibereko zvenyika iyoyo: chingwa chisina mbiriso nezviyo zvakakangwa. <verse number="12" style="v"/>Mana yakabva yaguma musi wakatevera shure kwokudya zvokudya zvenyika iyoyo; vaIsraeri havana kuzova nemanazve, asi vakadya zvibereko zvenyika yeKenani gore iroro.</para>
  <para style="s1">Kuwa kweJeriko</para>
  <para style="p">
    <verse number="13" style="v"/>Zvino Joshua akati ava pedyo neJeriko, akasimudza meso ake akaona murume amire pamberi pake akabata munondo wakavhomorwa muruoko rwake. Joshua akaenda kwaari akabvunza achiti, “Uri mumwe wedu here kana wavavengi vedu?”</para>
  <para style="p">
    <verse number="14" style="v"/>Iye akapindura achiti, “Kwete, asi ndauya ini mukuru wehondo yaJehovha.” Ipapo Joshua akawira pasi nechiso chake akanamata, uye akamubvunza achiti, “Ishe wangu, mune shoko reiko kumuranda wenyu?”</para>
  <para style="p">
    <verse number="15" style="v"/>Mukuru wehondo yaJehovha akapindura achiti, “Bvisa shangu dzako mutsoka dzako nokuti nzvimbo yaumire itsvene.” Joshua akaita saizvozvo.</para>
  <chapter number="6" style="c"/>
  <para style="p">
    <verse number="1" style="v"/>Zvino guta reJeriko rakanga rapfigwa zvakasimba kwazvo nokuda kwavaIsraeri. Hapana akabuda kunze uye hapana akapinda mukati.</para>
  <para style="p">
    <verse number="2" style="v"/>Zvino Jehovha akati kuna Joshua, “Tarira, ndaisa Jeriko mumaoko ako, pamwe chete namambo waro navarume varo vehondo. <verse number="3" style="v"/>Fambai mutenderere guta kamwe chete pamwe navarume vose vehondo. Muite izvi kwamazuva matanhatu. <verse number="4" style="v"/>Ngapave navaprista vanomwe vanotakura hwamanda dzenyanga dzamakondobwe pamberi peareka. Pazuva rechinomwe fambai muchitenderera guta kanomwe, vaprista vachiridza hwamanda. <verse number="5" style="v"/>Kana mukazovanzwa varidza hwamanda kwenguva refu, vanhu vose vanofanira kudanidzira zvikuru; ipapo rusvingo rweguta ruchakoromoka, vanhu vagopinda, mumwe nomumwe pakanangana naye.”</para>
  <para style="p">
    <verse number="6" style="v"/>Saka Joshua mwanakomana waNuni akadana vaprista akati kwavari, “Takurai areka yesungano yaJehovha uye vaprista vanomwe ngavatakure hwamanda pamberi pavo.” <verse number="7" style="v"/>Akarayira vanhu akati, “Endai mberi! Fambai muchipoterera guta, varume vakatakura zvombo zvokurwa nazvo vaende mberi kweareka yaJehovha.”</para>
  <para style="p">
    <verse number="8" style="v"/>Joshua paakapedza kutaura navanhu, vaprista vanomwe vakatakura hwamanda nomwe pamberi paJehovha vakaenda pamberi, vachiridza hwamanda dzavo, areka yesungano yaJehovha ikavatevera. <verse number="9" style="v"/>Vakanga vakatakura zvombo zvokurwa nazvo vakafamba mberi kwavaprista vairidza hwamanda, navarindi veshure vakatevera areka. Nguva yose iyi hwamanda dzairira. <verse number="10" style="v"/>Asi Joshua akanga arayira vanhu achiti, “Musadanidzira, musasimudzira manzwi enyu, musamboti bufu kusvikira zuva randinokuudzai kuti mudanidzire, ipapo ndipo pamunozodanidzira!” <verse number="11" style="v"/>Naizvozvo akarayira kuti areka yaJehovha itakurwe ipoterere guta, iripoterere kamwe chete. Ipapo vanhu vakadzokera kumisasa vakararako.</para>
  <para style="p">
    <verse number="12" style="v"/>Joshua akamuka rungwanangwana zuva raitevera vaprista ndokutakura areka yaJehovha. <verse number="13" style="v"/>Vaprista vanomwe vakatakura hwamanda nomwe vakaenda pamberi, vakafamba pamberi peareka yaJehovha vachiridza hwamanda. Varume vakanga vakatakura zvombo zvokurwa nazvo vakavatungamirira uye varindi veshure vakatevera areka yaJehovha, hwamanda dzichingoridzwa. <verse number="14" style="v"/>Naizvozvo pazuva rechipiri vakafamba vachipoteredza guta kamwe chete vakadzokera kumisasa. Vakaita izvi kwamazuva matanhatu.</para>
  <para style="p">
    <verse number="15" style="v"/>Pazuva rechinomwe, vakamuka mambakwedza vakafamba vachipoteredza guta kanomwe nenzira imwe chete, asi musi uyu vakapoterera guta kanomwe. <verse number="16" style="v"/>Panguva yechinomwe, vaprista pavakaridza hwamanda, Joshua akarayira vanhu achiti, “Danidzirai! Nokuti Jehovha akupai guta! <verse number="17" style="v"/>Guta nezvose zviri mariri rinofanira kupiwa kuna Jehovha. Asi Rahabhi chifeve bedzi navose vaainavo mumba make ndivo vachasiyiwa, nokuti akavanza vasori vatakatuma. <verse number="18" style="v"/>Asi imi musaswedera pazvinhu zvakatukwa, kuti murege kuzviunzira kuparara, nokutora kana chimwe chazvo. Dzimwe nguva mungaunza kuparara pamusasa weIsraeri mukaipinza padambudziko. <verse number="19" style="v"/>Sirivha yose negoridhe nemidziyo yendarira neyesimbi zvakatsaurirwa Jehovha uye zvinofanira kuiswa munochengeterwa pfuma yake.”</para>
  <para style="p">
    <verse number="20" style="v"/>Hwamanda padzakarira, vanhu vakadanidzira, uye pakurira kwehwamanda, vanhu pavakadanidzira zvikuru, rusvingo rwakakoromoka; naizvozvo murume mumwe nomumwe akamhanya achipinda napakanga pakanangana naye, vachibva vatora guta. <verse number="21" style="v"/>Vakapa guta kuna Jehovha kuti riparadzwe nomunondo, chipi nechipi chairarama mariri, varume navakadzi, vaduku navakuru, mombe, makwai nembongoro.</para>
  <para style="p">
    <verse number="22" style="v"/>Joshua akati kuvarume vaviri vakanga vasora nyika, “Pindai mumba mechifeve mumubudise iye navose vokwake, sezvamakapika kwaari.” <verse number="23" style="v"/>Naizvozvo majaya akanga asora akapindamo akabudisa Rahabhi, baba vake namai vake nehanzvadzi dzake navose vokwake. Vakabudisa mhuri yose vakavaisa kunze kwomusasa weIsraeri.</para>
  <para style="p">
    <verse number="24" style="v"/>Ipapo vakabva vapisa guta rose nazvose zvaiva mariri, asi vakaisa sirivha negoridhe nemidziyo yendarira neyesimbi munochengeterwa pfuma yemba yaJehovha. <verse number="25" style="v"/>Asi Joshua akasiya Rahabhi chifeve, nemhuri yake navose vokwake, nokuti akanga avanza varume vakatumwa naJoshua savasori kuJeriko, uye agere pakati pavaIsraeri nanhasi uno.</para>
  <para style="p">
    <verse number="26" style="v"/>Panguva iyoyo Joshua akareva mhiko iyi achiti, “Ngaatukwe pamberi paJehovha munhu achazoedza kuvakazve guta iri Jeriko:</para>
  <para style="q1">“Acharasikirwa nomwanakomana wake</para>
  <para style="q2">wedangwe paachaisa nheyo dzaro;</para>
  <para style="q1">acharasikirwa negotwe rake</para>
  <para style="q2">paachamisa masuo aro.”</para>
  <para style="p">
    <verse number="27" style="v"/>Naizvozvo Jehovha akava naJoshua, mbiri yake ikapararira nenyika yose.</para>
  <chapter number="7" style="c"/>
  <para style="s1">Chivi chaAkani</para>
  <para style="p">
    <verse number="1" style="v"/>Asi vaIsraeri vakaita zvisina kutendeka pamusoro pezvinhu zvakatukwa; Akani mwanakomana waKami, mwanakomana waZimiri, mwanakomana waZera, worudzi rwaJudha, akatora zvimwe zvezvinhu zvakatukwa. Naizvozvo hasha dzaJehovha dzakamukira vaIsraeri.</para>
  <para style="p">
    <verse number="2" style="v"/>Zvino Joshua akatuma vanhu kubva kuJeriko kuenda kuAi, iri pedyo neBheti Avheni kumabudazuva kweBheteri, akavaudza kuti, “Endai munosora nzvimbo iyi.” Naizvozvo varume vakaenda vakanosora Ai.</para>
  <para style="p">
    <verse number="3" style="v"/>Pavakadzoka kuna Joshua, vakati, “Hazvifaniri kuti vanhu vose vaende kundorwa neAi. Tumirai varume zviuru zviviri kana zvitatu kuti vaitore, mugorega kunetsa vanhu vose ava, nokuti ikoko kuna vanhu vashomanana chete.” <verse number="4" style="v"/>Naizvozvo kwakaenda varume zviuru zvitatu; asi vakamhanyiswa zvakaipisisa navarume veAi, <verse number="5" style="v"/>avo vakauraya vaIsraeri makumi matatu navatanhatu vavo. Vakavadzinganisa kubva pasuo reguta kusvikira kuShebharimu vakavaurayira pamawere, ipapo mwoyo yavanhu yakanyongodeka ikaita semvura.</para>
  <para style="p">
    <verse number="6" style="v"/>Zvino Joshua akabvarura nguo dzake akawira pasi nechiso chake pamberi peareka yaJehovha akaramba aripo kusvikira madekwana. Vakuru vavaIsraeri vakaitawo saizvozvo, vakadira guruva pamisoro yavo. <verse number="7" style="v"/>Zvino Joshua akati, “Haiwa! Ishe Jehovha, makamboyambutsirei vanhu ava Jorodhani kuti mutiise mumaoko avaAmori kuti vatiparadze? Dai takangogutsikana hedu takagara mhiri kweJorodhani! <verse number="8" style="v"/>Haiwa Ishe, ndingatiiko zvino vaIsraeri zvavakundwa navavengi vavo? <verse number="9" style="v"/>VaKenani navamwe vanhu vari munyika muno vachazvinzwa vagotikomberedza nokubvisa zita redu pano pasi. Zvino muchagozoitei nezita renyu guru?”</para>
  <para style="p">
    <verse number="10" style="v"/>Jehovha akati kuna Joshua, “Simuka! Wawireiko pasi nechiso chako? <verse number="11" style="v"/>VaIsraeri vatadza; vadarika sungano yangu, yandakavarayira kuti vaichengete. Vatora zvimwe zvezvinhu zvakatukwa; vaba, vanyepa, vazvivhenganisa nezvinhu zvavo. <verse number="12" style="v"/>Ndokusaka vaIsraeri vasingagoni kumisidzana navavengi vavo; vanofuratira vachitiza nokuti vava vanhu vakatukwa.</para>
  <para style="p">
    <verse number="13" style="v"/>“Enda unonatsa vanhu. Uvataurire kuti, ‘Zvinatsei muchigadzirira zuva ramangwana; nokuti zvanzi naJehovha, Mwari waIsraeri: Chinhu chakatukwa chiri pakati penyu, imi vaIsraeri. Hamungagoni kumisidzana navavengi venyu kusvikira machibvisa.</para>
  <para style="p">
    <verse number="14" style="v"/>“ ‘Zvino mangwana mangwanani, munofanira kuzviratidza rudzi norudzi. Rudzi ruchabatwa naJehovha runofanira kuuya mberi imba neimba; imba ichabatwa naJehovha inofanira kuuya mberi, mhuri nemhuri; mhuri ichabatwa naJehovha inofanira kuuya mberi munhu nomunhu. <verse number="15" style="v"/>Uyo achawanikwa ane zvinhu zvakatukwa achaparadzwa nomoto, nazvose zvaanazvo. Akanganisa sungano yaJehovha uye aita chinhu chinonyadzisa muIsraeri!’ ”</para>
  <para style="p">
    <verse number="16" style="v"/>Mangwana mangwanani Joshua akati vaIsraeri vauye rudzi norudzi; rudzi rwaJudha rukabatwa. <verse number="17" style="v"/>Dzimba dzokwaJudha dzakauya mberi imba yavaZera ikabatwa. Akauyisa imba yavaZera nemhuri dzayo, Zimiri akabatwa. <verse number="18" style="v"/>Joshua akauyisa mhuri yake munhu nomunhu, uye Akani mwanakomana waKami, mwanakomana waZimiri, mwanakomana waZera, worudzi rwaJudha, akabatwa.</para>
  <para style="p">
    <verse number="19" style="v"/>Ipapo akati kuna Akani, “Mwanakomana wangu, ipa mbiri kuna Jehovha, Mwari waIsraeri, ureurure kwaari. Ndiudze kuti chii chawaita; usandivanzira.”</para>
  <para style="p">
    <verse number="20" style="v"/>Akani akapindura achiti, “Ichokwadi! Ndakatadzira Jehovha, Mwari waIsraeri. Izvi ndizvo zvandakaita: <verse number="21" style="v"/>Pandakaona pakati pezvakapambwa nguo yakanaka yokuBhabhironi, mashekeri mazana maviri<note caller="+" style="f"><char style="fr" closed="false">7:21 </char><char style="ft" closed="false">makirogiramu angaita 2.3</char></note> esirivha negoridhe rairema mashekeri makumi mashanu<note caller="+" style="f"><char style="fr" closed="false">7:21 </char><char style="ft" closed="false">0.6 yekirogiramu </char></note>, ndakazvichiva ndikazvitora. Zvakavigwa pasi mutende, sirivha iri pasi pazvo.”</para>
  <para style="p">
    <verse number="22" style="v"/>Naizvozvo Joshua akatuma nhume, vakamhanyira kutende, vakanowana zviriko, zvakavigwa mutende rake, sirivha iri pasi. <verse number="23" style="v"/>Vakazvibvisa mutende, vakauya nazvo kuna Joshua nokuvaIsraeri vose, vakazviwadzira pamberi paJehovha.</para>
  <para style="p">
    <verse number="24" style="v"/>Ipapo Joshua, pamwe chete navaIsraeri vose vakatora Akani mwanakomana waZera, nesirivha, nenguo, negoridhe, navanakomana navanasikana vake, mombe dzake, nembongoro dzake namakwai ake, netende rake nezvose zvaaiva nazvo, vakaenda nazvo kuMupata weAkori. <verse number="25" style="v"/>Joshua akati, “Watipinzireiko mudambudziko iri? Jehovha achakupinza mudambudziko nhasi.”</para>
  <para style="p">Ipapo vaIsraeri vose vakamutema namatombo, uye shure kwokuvatema vose, vakavapisa nomoto. <verse number="26" style="v"/>Vakaunganidza murwi wamatombo mukuru pamusoro paAkani, uchiripo nanhasi. Ipapo Jehovha akadzora kutsamwa kwake kukuru. Naizvozvo nzvimbo iyi yakanzi Mupata weAkori kubvira ipapo.</para>
  <chapter number="8" style="c"/>
  <para style="s1">Kuparadzwa kweguta reAi</para>
  <para style="p">
    <verse number="1" style="v"/>Zvino Jehovha akati kuna Joshua, “Usatya kana kuvhundutswa. Tora varwi vose uende unorwisa Ai. Nokuti ndaisa mambo weAi, navanhu vake, neguta rake nenyika yake mumaoko ako. <verse number="2" style="v"/>Munofanira kuita kuAi namambo waro sezvamakaita kuJeriko namambo waro, kunze kwokuti apa munofanira kuzvitakurira zvamunotapa zvavo nezvipfuwo. Muise vangavandira guta necheseri kwaro.”</para>
  <para style="p">
    <verse number="3" style="v"/>Naizvozvo Joshua akasimuka nehondo yose kuti andorwisa Ai. Akasarudza mhare dzokurwa dzinokwana zviuru makumi matatu akavatuma usiku. <verse number="4" style="v"/>Akavarayira achiti, “Nyatsoteererai. Munofanira kuvandira guta necheseri kwaro. Musaende kure naro. Mose munofanira kugara makagadzirira. <verse number="5" style="v"/>Ini navanhu vose vandinavo tichafamba takananga guta, zvino kana varume vakauya kuti vazorwa nesu, sezvavakaita pakutanga, tichavatiza. <verse number="6" style="v"/>Vachatidzinganisa kusvikira tavakwezvera kure neguta, nokuti vachati, ‘Vari kutitiza sezvavakamboita pakutanga.’ Naizvozvo kana tavatiza, <verse number="7" style="v"/>imi munofanira kusimuka kubva pamunenge makavanda motora guta. Jehovha Mwari wenyu acharipa mumaoko enyu. <verse number="8" style="v"/>Kana matora guta, ripisei nomoto. Muite zvamarayirwa naJehovha, tarirai, ndakurayirai.”</para>
  <para style="p">
    <verse number="9" style="v"/>Ipapo Joshua akavatuma, vakaenda kunzvimbo yokunovandira vakagara pakati peBheteni neAi, kumavirazuva kweAi, asi Joshua akarara kuvanhu usiku ihwohwo.</para>
  <para style="p">
    <verse number="10" style="v"/>Mangwana mangwanani Joshua akaronga vanhu, uye iye navatungamiri veIsraeri vakafamba pamberi pavo vachienda kuAi. <verse number="11" style="v"/>Hondo yose yaiva naye yakafamba vakaswedera pedyo neguta vakasvika nechemberi kwaro. Vakadzika musasa kumusoro kweAi, mupata uri pakati pavo neguta. <verse number="12" style="v"/>Joshua akanga atora varume vangasvika zviuru zvishanu akavarayira kuti vavandire pakati peBheteri neAi, kumavirazuva kweguta. <verse number="13" style="v"/>Vakarayira varwi kuti vatore nzvimbo dzavo, vose vaiva mumusasa nechokumusoro kweguta navakanga vakavandira kumavirazuva kwaro. Usiku ihwohwo Joshua akapinda mumupata.</para>
  <para style="p">
    <verse number="14" style="v"/>Zvino mambo weAi paakaona izvi, iye navarume vose veguta vakakurumidza kubuda mangwanani kuti vasangane navaIsraeri varwe panzvimbo yakanga yakatarisana neArabha. Asi haana kuziva kuti akanga avandirwa seri kweguta. <verse number="15" style="v"/>Joshua navaIsraeri vose vakavarega vachivadzingirira vachidzokera shure, vakatiza vakananga kugwenga. <verse number="16" style="v"/>Varume vose veAi vakadaidzwa kuti vavadzingirire, uye vakadzingirira Joshua vachibva vakwezvwa kubva kuguta. <verse number="17" style="v"/>Hapana murume kana mumwe akasara muAi kana muBheteri asina kudzingirira vaIsraeri. Vakasiya guta rakashama vakadzingirira vaIsraeri.</para>
  <para style="p">
    <verse number="18" style="v"/>Ipapo Jehovha akati kuna Joshua, “Simudza pfumo rawakabata muruoko rwako urinongedzere kuAi, nokuti ndichaisa guta iri muruoko rwako.” Naizvozvo Joshua akanongedzera pfumo rake kuAi. <verse number="19" style="v"/>Akati achangoita izvi varume vaiva vakavandira vakasimuka kubva panzvimbo dzavo nokukurumidza vakamhanya vachienda mberi. Vakapinda muguta vakaripamba ndokukurumidza kuritungidza nomoto.</para>
  <para style="p">
    <verse number="20" style="v"/>Varume veAi vakacheuka vakaona utsi hweguta huchikwira kudenga, asi vakashayiwa pokupukunyuka napo kumativi ose, nokuti vaIsraeri vakanga vachitizira kugwenga vakatendeukira vaivatevera. <verse number="21" style="v"/>Joshua navaIsraeri vose pavakaona kuti vavandiri vakanga vatora guta uye utsi hwakanga huchikwira kubva muguta, vakatendeuka vakarwisa varume veAi. <verse number="22" style="v"/>Varume vakanga vakavandira vakabudawo muguta kuzorwa navo, naizvozvo vakabva vaiswa pakati pavaIsraeri, vamwe nechokuno, vamwe nechokoko. VaIsraeri vakavauraya zvokusasiya kana mumwe chete wavo ari mupenyu kana vakatiza. <verse number="23" style="v"/>Asi vakatora mambo weAi ari mupenyu vakauya naye kuna Joshua.</para>
  <para style="p">
    <verse number="24" style="v"/>VaIsraeri pavakapedza kuuraya varume vose veAi nomunondo kusango nokurenje kwavakanga vavadzinganisira, uye mushure mokunge mumwe nomumwe wavo aurayiwa nomunondo, vose vakadzokera kuAi vakauraya vose vaivamo. <verse number="25" style="v"/>Zuva iroro kwakafa varume navakadzi vaisvika zviuru gumi nezviviri, vanhu vose veAi. <verse number="26" style="v"/>Nokuti Joshua haana kudzosa ruoko rwake rwakanga rwakasimudza pfumo kusvikira aparadza vose vaigara muAi. <verse number="27" style="v"/>Asi vaIsraeri vakazvitorera zvipfuwo nezvakapambwa muguta iri, sezvakanga zvarayirwa Joshua naJehovha.</para>
  <para style="p">
    <verse number="28" style="v"/>Naizvozvo Joshua akapisa Ai akariita murwi, rikava dongo kusvika nanhasi. <verse number="29" style="v"/>Akasungirira mambo weAi mumuti akamusiya kusvikira manheru. Zuva rodoka, Joshua akavarayira kuti vaturure chitunha chake mumuti vachikande pasi pasuo reguta. Vakaitawo murwi mukuru wamatombo, uchiripo nanhasi.</para>
  <para style="s1">Sungano inovandudzwa paGomo reEbhari</para>
  <para style="p">
    <verse number="30" style="v"/>Zvino Joshua akavakira Jehovha, Mwari waIsraeri, aritari pagomo reEbhari, <verse number="31" style="v"/>sezvakanga zvarayirwa vaIsraeri naMozisi muranda waJehovha. Akaivaka sezvazvakanyorwa muBhuku roMurayiro waMozisi. Yakanga iri aritari yamabwe asina kuvezwa, hapana kumboshandiswa mudziyo wesimbi pairi. Vakapa kuna Jehovha zvipiriso zvinopiswa uye vakabayira zvipiriso zvokuwadzana pairi. <verse number="32" style="v"/>Zvino ipapo, pamberi pavaIsraeri, Joshua akanyorazve pamabwe murayiro waMozisi, waakanga ambonyora. <verse number="33" style="v"/>VaIsraeri vose navatorwa, navakuru vavo navatariri vavo, navatongi vavo, vakanga vakamira kumativi maviri eareka yesungano yaJehovha, vakatarisa avo vakanga vakaitakura, vaprista, vakanga vari vaRevhi. Imwe hafu yavanhu yakanga yakamira pamberi pegomo reGerizimu uye imwe hafu yakamira pamberi pegomo reEbhari, sezvakanga zvarayirwa naMozisi muranda waJehovha pakutanga paakati vanhu veIsraeri varopafadzwe.</para>
  <para style="p">
    <verse number="34" style="v"/>Mushure maizvozvo, Joshua akaverenga mashoko ose omurayiro, maropafadzo nezvituko sokunyorwa kwazvakaitwa muBhuku roMurayiro. <verse number="35" style="v"/>Hapana shoko kana rimwe pane zvose zvakanga zvarayirwa naMozisi, risina kuverengerwa ungano yose yavaIsraeri naJoshua, kusanganisira vakadzi navana, navatorwa vaigara pakati pavo.</para>
  <chapter number="9" style="c"/>
  <para style="s1">VaIsraeri vanonyengedzwa navaGibheoni</para>
  <para style="p">
    <verse number="1" style="v"/>Zvino madzimambo ose aigara kumavirira kweJorodhani navaiva munyika yamakomo, mujinga mamakomo kumadokero, mumahombekombe ose eGungwa Guru kusvikira kuRebhanoni (madzimambo avaHiti, navaAmori, navaKenani, navaPerizi, navaHivhi navaJebhusi) vakanzwa nezvazvo. <verse number="2" style="v"/>Vakaungana pamwe chete kuti varwisane naJoshua navaIsraeri.</para>
  <para style="p">
    <verse number="3" style="v"/>Asi vanhu veGibheoni pavakanzwa zvakanga zvaitwa Jeriko neAi naJoshua, <verse number="4" style="v"/>vakafunga zano: Vakaenda senhume nembongoro dzavo dzakatakura masaga akasakara nehomwe dzewaini dzakasakara, dzakatsemuka dzikasonanidzwazve. <verse number="5" style="v"/>Varume vakapfeka shangu dzakasakara. Zvingwa zvose zvembuva yavo zvakanga zvakaoma nokuvhuvha. <verse number="6" style="v"/>Ipapo vakaenda kuna Joshua mumusasa paGirigari ndokubva vati kwaari nokuvarume veIsraeri, “Tabva kunyika iri kure; zvino itai sungano nesu.”</para>
  <para style="p">
    <verse number="7" style="v"/>Zvino varume veIsraeri vakati kuvaHivhi, “Asi zvichida munogara pedyo nesu. Tingagoita sungano nemi sei?”</para>
  <para style="p">
    <verse number="8" style="v"/>Ivo ndokuti kuna Joshua, “Tiri varanda venyu.”</para>
  <para style="p">Asi Joshua akavabvunza achiti, “Ndimi vanaani uye munobvepi?”</para>
  <para style="p">
    <verse number="9" style="v"/>Ivo vakati kwaari, “Varanda venyu vabva kunyika iri kure kure nokuda kwomukurumbira waJehovha Mwari wenyu. Nokuti takanzwa nezvake: zvose zvaakaita muIjipiti, <verse number="10" style="v"/>uye nezvose zvaakaita kumadzimambo maviri avaAmoni kumabvazuva eJorodhani nokuna Sihoni mambo weHeshibhoni, naOgi mambo weBhashani, aitonga muAshitaroti. <verse number="11" style="v"/>Zvino vakuru vedu navagari vose vomunyika yedu vakati kwatiri, ‘Torai mbuva yerwendo rwenyu; muende munosangana navo muti kwavari, “Tiri varanda venyu; itai sungano nesu.” ’ <verse number="12" style="v"/>Zvingwa zvedu izvi zvakanga zvichidziya patakazvitora mudzimba dzedu zuva ratakasimuka tichiuya kuno. Asi zvino chionai kuoma nokuvhuvha kwazvaita. <verse number="13" style="v"/>Uye homwe dzewaini idzi dzaiva itsva patakadzizadza, asi chionai kubvaruka kwadzaita. Uye mbatya dzedu neshangu dzedu zvasakara nokuda kworwendo rurefu refu.”</para>
  <para style="p">
    <verse number="14" style="v"/>Varume veIsraeri vakaravira mbuva yavo asi havana kubvunza Jehovha. <verse number="15" style="v"/>Ipapo Joshua akaita sungano yorugare navo kuti vavarege vari vapenyu, uye vakuru veungano vakaisimbisa nemhiko.</para>
  <para style="p">
    <verse number="16" style="v"/>Zvino mushure mamazuva matatu vaita sungano navaGibheoni, vaIsraeri vakanzwa kuti vakanga vari vavakidzani, vagere pedyo navo. <verse number="17" style="v"/>Naizvozvo vaIsraeri vakasimuka vakasvika mumaguta avo zuva rechitatu: aiti Gibheoni, neKefira, neBheroti, neKiriati Jearimi. <verse number="18" style="v"/>Asi vaIsraeri havana kuvarwisa, nokuti vakuru veungano vakanga vaita mhiko kwavari naJehovha, Mwari waIsraeri.</para>
  <para style="p">Ungano yose yakapopotera vatungamiri, <verse number="19" style="v"/>asi vatungamiri vose vakapindura vachiti, “Takapika kwavari naJehovha, Mwari waIsraeri, zvino hatigoni kuita chinhu kwavari. <verse number="20" style="v"/>Izvi ndizvo zvatichaita kwavari: Tichavarega vari vapenyu, kuitira kuti kutsamwa kwaMwari kurege kutiwira nokuda kwokuputsa mhiko yatakapika kwavari.” <verse number="21" style="v"/>Vakaenderera mberi vachiti, “Varegei vari vapenyu, asi ngavave vatemi vehuni navacheri vemvura veungano yose.” Naizvozvo zvakanga zvarehwa navatungamiri zvakaitwa.</para>
  <para style="p">
    <verse number="22" style="v"/>Ipapo Joshua akadana vaGibheoni akati kwavari, “Sei makatinyengedza muchiti, ‘Tinogara kure kure nemi,’ asi imi muchigara pedyo nesu? <verse number="23" style="v"/>Naizvozvo mava vanhu vakatukwa: Hamuchazofi makarega kuva vatemi vehuni navacheri vemvura veimba yaMwari wangu.”</para>
  <para style="p">
    <verse number="24" style="v"/>Ivo vakapindura Joshua vachiti, “Varanda venyu vakanga vaudzwa pachena kuti Jehovha Mwari wenyu akanga arayira Mozisi muranda wake sei kuti akupei nyika yose nokuparadza vose vageremo pamberi penyu. Naizvozvo taityira upenyu hwedu nokuda kwenyu, zvino ndicho chikonzero takaita izvi. <verse number="25" style="v"/>Zvino tava mumaoko enyu. Itai kwatiri chero zvamunoona zvakanaka uye zvakarurama.”</para>
  <para style="p">
    <verse number="26" style="v"/>Naizvozvo Joshua akavaponesa kubva kuvaIsraeri, ivo vakasavauraya. <verse number="27" style="v"/>Zuva iroro Joshua akaita vaGibheoni vatemi vehuni navacheri vemvura yeungano neyearitari yaJehovha panzvimbo yaizosarudzwa naJehovha. Uye ndizvo zvavari kusvikira nanhasi.</para>
  <chapter number="10" style="c"/>
  <para style="s1">Zuva rinomira panzvimbo imwe chete</para>
  <para style="p">
    <verse number="1" style="v"/>Zvino Adhoni-Zedheki mambo weJerusarema akanzwa kuti Joshua akanga atora Ai akariparadza zvachose, akaitira Ai namambo waro sezvaakanga aitira Jeriko namambo wayo, uye kuti vanhu veGibheoni vakanga vaita sungano yorugare navaIsraeri uye kuti vaigara pedyo navo. <verse number="2" style="v"/>Iye navanhu vake vakavhundutswa kwazvo nazvo, nokuti Gibheoni rakanga riri guta guru, rakaita serimwe ramaguta oumambo; rakanga riri guru kupfuura Ai, uye varume varo vose vaiva mhare pakurwa. <verse number="3" style="v"/>Naizvozvo Adhoni-Zedheki mambo weJerusarema akatuma nhume kuna Hohani mambo weHebhuroni, nokuna Piramu mambo weJarumuti, nokuna Jafia mambo weRakishi nokuna Dhebhiri mambo weEgironi. <verse number="4" style="v"/>Akati, “Uyai kuno mundibatsire kurwisa Gibheoni, nokuti vakaita sungano yorugare naJoshua navaIsraeri.”</para>
  <para style="p">
    <verse number="5" style="v"/>Ipapo madzimambo mashanu avaAmori, madzimambo eJerusarema, neHebhuroni, neJarumuti, neRakishi neEgironi, vakaunganidza varwi vavo. Vakaenda nehondo dzavo dzose vakavaka musasa pamberi peGibheoni, vakairwisa.</para>
  <para style="p">
    <verse number="6" style="v"/>Zvino vaGibheoni vakatuma nhume kuna Joshua kumusasa waiva paGirigari, vachiti, “Musasiya henyu varanda venyu. Uyai kuno kwatiri nokukurumidza muzotiponesa! Tibatsirei, nokuti madzimambo ose avaAmori vanogara munyika yamakomo vaungana kuti vatirwise.”</para>
  <para style="p">
    <verse number="7" style="v"/>Naizvozvo Joshua akafamba achibva paGirigari, iye navarwi vose vaaiva navo, navarume vose vesimba noumhare. <verse number="8" style="v"/>Jehovha akati kuna Joshua, “Usavatya; ndavaisa mumaoko ako. Hapana kana mumwe wavo achagona kumira pamberi pako.”</para>
  <para style="p">
    <verse number="9" style="v"/>Naizvozvo Joshua akavarwisa vasingafungiri, shure kwokunge afamba achibva kuGirigari usiku hwose. <verse number="10" style="v"/>Zvino Jehovha akaita kuti vavhunduke pamberi pavaIsraeri, avo vakavauraya nokuuraya kukuru paGibheoni, vakavadzingirira nenzira inoenda kuBheti Horoni, vakavaparadza kusvikira kuAzeka nokuMakedha. <verse number="11" style="v"/>Pavaitiza pamberi pavaIsraeri nenzira yaidzika kubva kuBheti Horoni ichienda kuAzeka, Jehovha akakanda pamusoro pavo matombo makuru akanga achibva kudenga, vazhinji vavo vakafa nechimvuramabwe kupfuura avo vakaurayiwa neminondo yavaIsraeri.</para>
  <para style="p">
    <verse number="12" style="v"/>Pazuva iro Jehovha akapa vaAmori kuvaIsraeri, Joshua akati kuna Jehovha pamberi pavaIsraeri:</para>
  <para style="q1">“Iwe zuva, mira pamusoro peGibheoni,</para>
  <para style="q2">Iwe mwedzi, pamusoro pemupata weAijaroni.”</para>
  <para style="q1">
    <verse number="13" style="v"/>Naizvozvo zuva rakamira,</para>
  <para style="q2">nomwedziwo ukamira,</para>
  <para style="q2">kusvikira rudzi rwatsiva vavengi varwo,</para>
  <para style="m">sezvazvakanyorwa muBhuku raJashari.</para>
  <para style="p">Zuva rakamira pakati pedenga rikanonoka kuvira kwenguva ingaita zuva rose. <verse number="14" style="v"/>Hakuna kumboita zuva rakaita seiri nguva yakapfuura kana yakatevera, pazuva iri Jehovha akateerera munhu. Zvirokwazvo Jehovha akanga achirwira Israeri!</para>
  <para style="p">
    <verse number="15" style="v"/>Ipapo Joshua akadzokera navaIsraeri vose kumusasa paGirigari.</para>
  <para style="s1">Madzimambo avaAmori mashanu anourayiwa</para>
  <para style="p">
    <verse number="16" style="v"/>Zvino madzimambo mashanu akanga atiza akandovanda mubako rokuMakedha. <verse number="17" style="v"/>Joshua paakaudzwa kuti madzimambo mashanu aya akanga awanikwa akavanda mubako paMakedha, <verse number="18" style="v"/>akati, “Kungurutsirai matombo makuru pamuromo webako, mugoisa vamwe varume ipapo kuti varichengete. <verse number="19" style="v"/>Asi musamira! Teverai vavengi venyu, muvarwise necheshure kwavo uye musavarega vachisvika kumaguta avo, nokuti Jehovha Mwari wenyu avapa mumaoko enyu.”</para>
  <para style="p">
    <verse number="20" style="v"/>Naizvozvo Joshua navaIsraeri vakavaparadza zvachose, asi vashoma vavo vakasara vakasvika kumaguta avo akavakirwa masvingo. <verse number="21" style="v"/>Ipapo vanhu vose vakadzokera kuna Joshua kumusasa paMakedha norugare, uye hapana kana mumwe akataura shoko pamusoro pavaIsraeri.</para>
  <para style="p">
    <verse number="22" style="v"/>Joshua akati, “Vhurai muromo webako mugondiigira madzimambo mashanu aya.” <verse number="23" style="v"/>Naizvozvo vakabudisa madzimambo mashanu aya mubako, mambo weJerusarema, noweHebhuroni, noweJarumuti, noweRakishi noweEgironi. <verse number="24" style="v"/>Pavakauya namadzimambo aya kuna Joshua, akadana varume vose veIsraeri akati kuvatungamiri vehondo vakanga vauya naye, “Uyai pano muise tsoka dzenyu pamitsipa yamadzimambo aya.” Naizvozvo vakaenda mberi vakaisa tsoka dzavo pamitsipa yavo.</para>
  <para style="p">
    <verse number="25" style="v"/>Joshua akati kwavari, “Musatya; musaora mwoyo. Simbai mutsunge mwoyo. Izvi ndizvo zvichaitwa naJehovha kuvavengi venyu vose vamucharwa navo.” <verse number="26" style="v"/>Ipapo Joshua akavabaya akauraya madzimambo aya ndokuvasungirira pamiti mishanu, uye vakasiyiwa vakarembera pamiti kusvikira madekwana.</para>
  <para style="p">
    <verse number="27" style="v"/>Zuva rava kuvira Joshua akarayira vanhu vakavaturura mumiti ndokuvakanda mubako mavakanga vambovanda. Vakaisa matombo makuru pamuromo webako, ayo achiripo nanhasi.</para>
  <para style="p">
    <verse number="28" style="v"/>Musi iwoyo Joshua akatora Makedha. Akabayira guta namambo waro nomunondo akaparadza zvachose vanhu vose vakanga varimo. Haana kusiya vapenyu. Uye akaita kuna mambo weMakedha sezvaakaita kuna mambo weJeriko.</para>
  <para style="s1">Maguta eZasi anokundwa</para>
  <para style="p">
    <verse number="29" style="v"/>Ipapo Joshua navaIsraeri vose vaakanga anavo vakafamba kubva kuMakedha vakaenda kuRibhina ndokuirwisa. <verse number="30" style="v"/>Jehovha akapawo guta iroro namambo waro muruoko rwaIsraeri. Joshua akaparadza guta navose vaiva mariri nomunondo. Hapana waakasiya ari mupenyu. Akaita kuna mambo waro zvaakanga aita kuna mambo weJeriko.</para>
  <para style="p">
    <verse number="31" style="v"/>Ipapo Joshua navaIsraeri vose vaakanga anavo vakabva kuRibhina vakaenda kuRakishi; vakavaka misasa yavo pedyo naro vakarirwisa. <verse number="32" style="v"/>Jehovha akapa Rakishi kuvaIsraeri, Joshua akaritora nezuva rechipiri. Akaparadza guta navose vaiva mariri nomunondo, sezvaakaita Ribhina. <verse number="33" style="v"/>Ipapo Horamu mambo weGezeri akauya kuzobatsira Rakishi, asi Joshua akamukunda pamwe chete nehondo yake, kusvikira pasisina mupenyu akasara.</para>
  <para style="p">
    <verse number="34" style="v"/>Ipapo Joshua navaIsraeri vose vaakanga anavo vakafamba kubva kuRakishi vakaenda kuEgironi, vakavaka misasa pedyo naro vakarirwisa. <verse number="35" style="v"/>Vakaritora musi iwoyo vakariparadza nomunondo zvachose navose vaiva mariri, sezvavakaita kuRakishi.</para>
  <para style="p">
    <verse number="36" style="v"/>Ipapo Joshua navaIsraeri vose vaakanga anavo vakafamba kubva kuEgironi vakaenda kuHebhuroni vakarirwisa. <verse number="37" style="v"/>Vakatora guta vakariparadza nomunondo, pamwe chete namambo waro, namaguta aro, navanhu vose vaiva mariri. Hapana wavakasiya ari mupenyu. Vakariparadza zvachose navanhu vose vaiva mariri sezvavakaita kuEgironi.</para>
  <para style="p">
    <verse number="38" style="v"/>Ipapo Joshua navaIsraeri vose vaakanga anavo vakadzokera kuDhebhiri vakarirwisa. <verse number="39" style="v"/>Vakatora guta, namambo waro nemisha yaro, vakazviparadza nomunondo. Vakaparadza zvachose vose vaivamo. Hapana wavakasiya ari mupenyu. Vakaita kuDhebhiri nokuna mambo waro sezvavakanga vaita kuRibhina nokuna mambo waro uye nokuHebhuroni.</para>
  <para style="p">
    <verse number="40" style="v"/>Naizvozvo Joshua akaparadza nharaunda yose, zvichisanganisira nyika yamakomo, neNegevhi, neyemujinga mezvikomo zvokumavirira nemitenusirwa yamakomo pamwe chete namadzimambo acho ose. Hapana waakasiya ari mupenyu. Akaparadza zvachose vose vaifema, sezvakanga zvarayirwa naJehovha, Mwari waIsraeri. <verse number="41" style="v"/>Joshua akavaparadza kubva kuKadheshi Bharinea kusvikira kuGaza uye nokubva kudunhu rose reGosheni kusvikira kuGibheoni. <verse number="42" style="v"/>Madzimambo aya ose nenyika dzawo akakundwa naJoshua panguva imwe chete, nokuti Jehovha, Mwari waIsraeri, akarwira Israeri.</para>
  <para style="p">
    <verse number="43" style="v"/>Ipapo Joshua akadzokera navaIsraeri vose kumusasa kuGirigari.</para>
  <chapter number="11" style="c"/>
  <para style="s1">Madzimambo oKumusoro anokundwa</para>
  <para style="p">
    <verse number="1" style="v"/>Zvino Jabhini mambo weHazori akati anzwa pamusoro paizvozvi, akatumira shoko kuna Jobhabhi mambo weMadhoni, nokuna madzimambo eShimuroni neAkishafi, <verse number="2" style="v"/>uye nokumadzimambo okumusoro aigara mumakomo, muArabha zasi kweKinereti, kumadokero kwamajinga ezvikomo uye nokuzvikomo zveNafoti Dhori kumadokero; <verse number="3" style="v"/>NokuvaKenani kumabudazuva nokumadokero, nokuvaAmori, vaHiti, vaPerizi navaJebhusi munyika yamakomo; uye nokuvaHivhi muzasi meHemoni mudunhu reMizipa. <verse number="4" style="v"/>Vakauya nehondo dzavo dzose namabhiza nengoro zhinji zhinji, navanhu vazhinji kwazvo, vakanga vakawanda sejecha rapamahombekombe egungwa. <verse number="5" style="v"/>Madzimambo ose aya akaungana vakavaka musasa pamwe chete paMvura yeMeromi, kuti vazorwa navaIsraeri.</para>
  <para style="p">
    <verse number="6" style="v"/>Jehovha akati kuna Joshua, “Usavatya nokuti mangwana nguva ino ndichavaisa vose vakatofa mumaoko avaIsraeri. Munofanira kutema marunda amakumbo amabhiza avo nokupisa ngoro dzavo.”</para>
  <para style="p">
    <verse number="7" style="v"/>Naizvozvo Joshua nehondo yake vakavavinga pakarepo paMvura yeMeromi vakavarwisa, <verse number="8" style="v"/>uye Jehovha akavaisa mumaoko avaIsraeri. Vakavakunda vakavadzinganisa kusvikira kuGuta reSidhoni, nokuMisirefoti Maimi, nokuMupata weMizipa kumabvazuva, kusvikira pasisina mupenyu akasara. <verse number="9" style="v"/>Joshua akaita kwavari zvakanga zvarayirwa naJehovha: Akatema marunda amabhiza akapisa ngoro dzavo.</para>
  <para style="p">
    <verse number="10" style="v"/>Panguva iyoyo, Joshua akadzokera akatora Hazori ndokuuraya mambo waro. (Hazori waiva muzinda woumambo hwose uhu.) <verse number="11" style="v"/>Vakauraya nomunondo munhu wose aivamo. Vakavaparadza zvachose, vakasasiya chipi nechipi chaifema, uye akapisa Hazori pacharo nomoto.</para>
  <para style="p">
    <verse number="12" style="v"/>Joshua akakunda maguta oumambo ose aya namadzimambo awo ndokuvauraya nomunondo. Akavaparadza zvachose, sezvakanga zvarayirwa naMozisi muranda waJehovha. <verse number="13" style="v"/>Asi vaIsraeri havana kupisa kana rimwe ramaguta akanga akavakwa pazvikomo zvavo, kusara kweHazori chete, rakapiswa naJoshua. <verse number="14" style="v"/>VaIsraeri vakatakura zvose zvavakapamba nezvipfuwo zvamaguta iwaya, asi vakaparadza zvachose vanhu vose, vakasasiya kana mumwe aifema. <verse number="15" style="v"/>Sezvakanga zvarayirwa Mozisi muranda wake naJehovha, saizvozvo Mozisi akarayira Joshua, uye Joshua akazviita; hapana chaakasiya chisina kuitwa pane zvose zvakanga zvarayirwa Mozisi naJehovha.</para>
  <para style="p">
    <verse number="16" style="v"/>Naizvozvo Joshua akatora nyika yose iyi nyika yamakomo, neNegevhi, dunhu rose reGosheni, majinga ezvikomo zvokumavirira, neArabha namakomo eIsraeri namajinga awo, <verse number="17" style="v"/>kubvira kuGomo reHaraki, rinokwidza rakananga kuSeiri, kuBhaari Gadhi muMupata weRebhanoni, zasi kweGomo reHemoni. Akabata madzimambo avo ose akavaparadza, akavauraya. <verse number="18" style="v"/>Joshua akarwa namadzimambo ose aya kwenguva refu. <verse number="19" style="v"/>Hakuna guta kana rimwe rakaita sungano yorugare navaIsraeri kunze kwavaHivhi vaigara muGibheoni, vavakatora vose pakurwa. <verse number="20" style="v"/>Nokuti Jehovha ndiye akaomesa mwoyo yavo kuti varwe navaIsraeri, kuti vavaparadze zvachose, vavaparadze pasina kunzwira tsitsi, sezvakanga zvarayirwa Mozisi naJehovha.</para>
  <para style="p">
    <verse number="21" style="v"/>Panguva iyoyo Joshua akaenda akandoparadza vaAnaki munyika yamakomo: kubva kuHebhuroni, nokuDhebhiri nokuAnabhi, nokubva munyika yose yamakomo yeJudha, uye nokubva munyika yose yamakomo yavaIsraeri. Joshua akavaparadza zvachose namaguta avo. <verse number="22" style="v"/>Hakuna vaAnaki vakasara munyika yeIsraeri: kusara kwomuGaza, nomuGati nomuAshidhodhi makasara vamwe. <verse number="23" style="v"/>Naizvozvo Joshua akatora nyika yose, sezvakanga zvarayirwa Mozisi naJehovha, uye akaipa kuvaIsraeri kuti ive nhaka yavo zvichienderana namarudzi avo.</para>
  <para style="p">Ipapo nyika yakazorora pakurwa.</para>
  <chapter number="12" style="c"/>
  <para style="s1">Madzimambo akakundwa</para>
  <para style="li4">
    <verse number="1" style="v"/>Aya ndiwo madzimambo enyika iyoyo akakundwa navaIsraeri uye nenyika yavo yavakatora kumabvazuva eJorodhani, kubva kuMupata weAnoni kusvikira kuGomo reHemoni, zvichisanganisira divi rose rokumabvazuva eArabha:</para>
  <para style="b"/>
  <para style="li1">
    <verse number="2" style="v"/>Sihoni mambo wavaAmori, aitonga muHeshibhoni.</para>
  <para style="li2">Aitonga kubva kuAroeri kumucheto woMupata weAnoni, kubva pakati pomupata, kusvikira kuRwizi rweJabhoki, unova muganhu wavaAmori. Izvi zvaisanganisira hafu yeGireadhi.</para>
  <para style="li2">
    <verse number="3" style="v"/>Akatongawo kumabvazuva eArabha kubva kuGungwa reKinereti kusvikira kuGungwa reArabha (Gungwa roMunyu), kusvikira kuBheti Jeshimoti, nokurutivi rwezasi nyasi kwemawere ePisiga.</para>
  <para style="li1">
    <verse number="4" style="v"/>Uyewo nenyika yaOgi mambo weBhashani, mumwe wevokupedzisira wavaRefi, akatonga muAshitaroti nomuEdhirei.</para>
  <para style="li2">
    <verse number="5" style="v"/>Akatonga Gomo reHemoni, neSareka, neBhashani yose kusvikira kumuganhu wavanhu veGesheri neMaaka, nehafu yeGireadhi kusvikira kumuganhu waSihoni mambo weHeshibhoni.</para>
  <para style="b"/>
  <para style="li4">
    <verse number="6" style="v"/>Mozisi, muranda waJehovha, navaIsraeri vakavakunda. Uye Mozisi muranda waJehovha akapa nyika yavo kurudzi rwaRubheni, norudzi rwaGadhi nehafu yorudzi rwaManase kuti ive nhaka yavo.</para>
  <para style="b"/>
  <para style="p">
    <verse number="7" style="v"/>Aya ndiwo madzimambo enyika iyoyo akakundwa naJoshua navaIsraeri kurutivi rwokumavirazuva eJorodhani, kubva paBhaari Gadhi muMupata weRebhanoni kusvikira kuGomo reHaraki, rinokwidza richienda kuSeiri (nyika dzavo Joshua akadzipa kumarudzi avaIsraeri kuti ive nhaka yavo zvichienderana namarudzi avo, <verse number="8" style="v"/>nyika yamakomo, mujinga mamakomo kwakadziva kumavirazuva, Arabha, mawere amakomo, gwenga neNegevhi, inova nyika yavaHiti, vaAmori, vaKenani, vaPerizi, vaHivhi navaJebhusi):</para>
  <para style="b"/>
  <para style="li1">
    <verse number="9" style="v"/>mambo weJeriko mumwe chete namambo weAi (pedyo neBheteri) mumwe chete</para>
  <para style="li1">
    <verse number="10" style="v"/>mambo weJerusarema mumwe chete mambo weHebhuroni mumwe chete</para>
  <para style="li1">
    <verse number="11" style="v"/>mambo weJarumuti mumwe chete mambo weRakishi mumwe chete</para>
  <para style="li1">
    <verse number="12" style="v"/>mambo weEgironi mumwe chete mambo weGezeri mumwe chete</para>
  <para style="li1">
    <verse number="13" style="v"/>mambo weDhebhiri mumwe chete mambo weGedheri mumwe chete</para>
  <para style="li1">
    <verse number="14" style="v"/>mambo weHoma mumwe chete mambo weAradhi mumwe chete</para>
  <para style="li1">
    <verse number="15" style="v"/>mambo weRibhina mumwe chete mambo weAdhuramu mumwe chete</para>
  <para style="li1">
    <verse number="16" style="v"/>mambo weMakedha mumwe chete mambo weBheteri mumwe chete</para>
  <para style="li1">
    <verse number="17" style="v"/>mambo weTapua mumwe chete mambo weHeferi mumwe chete</para>
  <para style="li1">
    <verse number="18" style="v"/>mambo weAfeki mumwe chete mambo weRasharoni mumwe chete</para>
  <para style="li1">
    <verse number="19" style="v"/>mambo weMadhoni mumwe chete mambo weHazori mumwe chete</para>
  <para style="li1">
    <verse number="20" style="v"/>mambo weShimuroni Meroni mumwe chete mambo weAkishafi mumwe chete</para>
  <para style="li1">
    <verse number="21" style="v"/>mambo weTaanaki mumwe chete mambo weMegidho mumwe chete</para>
  <para style="li1">
    <verse number="22" style="v"/>mambo weKadheshi mumwe chete mambo weJokineamu muKarimeri mumwe chete</para>
  <para style="li1">
    <verse number="23" style="v"/>mambo weDhori (muNafoti Dhori) mumwe chete mambo weGoyimi muGirigari mumwe chete</para>
  <para style="li1">
    <verse number="24" style="v"/>mambo weTiriza mumwe chete,</para>
  <para style="li1">madzimambo makumi matatu nomumwe pamwe chete.</para>
  <chapter number="13" style="c"/>
  <para style="s1">Nyika yakanga isati yatorwa</para>
  <para style="p">
    <verse number="1" style="v"/>Joshua akati akwegura ava namakore mazhinji kwazvo, Jehovha akati kwaari, “Wakwegura kwazvo, uye kuchine nzvimbo zhinji dzinofanira kutorwa.</para>
  <para style="b"/>
  <para style="li4">
    <verse number="2" style="v"/>“Iyi ndiyo nyika yasara: nyika dzose dzavaFiristia, navaGeshuri:</para>
  <para style="b"/>
  <para style="li1">
    <verse number="3" style="v"/>“Kubva kuRwizi rweShihori kumabvazuva kweIjipiti, kusvikira kudunhu reEkironi nechokumusoro, iyo yose yainzi ndeyavaKenani (matunhu amadzishe mashanu avaFiristia muGaza, Ashidhodhi, Ashikeroni, Gati, neEkironi yavaAvhiti); <verse number="4" style="v"/>kubva zasi nyika yose yavaKenani, kubva kuAra yevaSidhoni kusvikira kuAfeki, nyika yavaAmori, <verse number="5" style="v"/>nenyika yavaGebhari, uye neRebhanoni yose kumabvazuva, kubva paBhaari Gadhi muzasi meGomo reHemoni, kusvikira paRebho Hamati.</para>
  <para style="b"/>
  <para style="p">
    <verse number="6" style="v"/>“Kana vari vanhu vose vanogara munyika dzamakomo kubva kuRebhanoni kusvika kuMisirefoti Maimi, zvichireva vaSidhoni vose, ini pachangu ndichavadzinga pamberi pavana vaIsraeri. Unofanira kugovera nyika iyi kuvana vaIsraeri kuti ive nhaka yavo sezvandakurayira, <verse number="7" style="v"/>uye ugoigovanisa senhaka pakati pamarudzi mapfumbamwe nehafu yorudzi rwaManase.”</para>
  <para style="s1">Kuganhurwa kweNyika kuMabvazuva kweJorodhani</para>
  <para style="li4">
    <verse number="8" style="v"/>Imwe hafu yaManase, navaRubheni navaGadhi, vakanga vagamuchira nhaka yavakanga vapiwa naMozisi kumabvazuva kweJorodhani, sokuvagovera kwaakanga aita, iye muranda waJehovha.</para>
  <para style="li1">
    <verse number="9" style="v"/>Yaibva kuAroeri nechokumusoro kwomupata weArinoni ichibvawo kuguta riri pakati pomupata, zvichibatanidzira bani rose reMedhebha kusvikira kuDhibhoni, <verse number="10" style="v"/>uye maguta ose aSihoni mambo wavaAmori, aitonga muHeshibhoni, kusvikira kumuganhu wavaAmoni. <verse number="11" style="v"/>Yaibatanidzirawo Gireadhi, nenyika yavanhu veGeshuri neMaaka neGomo rose reHemoni uye neBhashani kusvikira kuSareka, <verse number="12" style="v"/>zvichireva umambo hwose hwaOgi muBhashani, akanga akambotonga muAshitaroti neEdhirei uye akanga apunyuka akava mumwe wavakanga vasara pakati pavaRefaiti. Mozisi akanga avakunda akavatorera nyika yavo. <verse number="13" style="v"/>Asi vaIsraeri havana kudzinga vanhu veGeshuri neMaaka, naizvozvo vagere pakati pavaIsraeri kusvikira nhasi.</para>
  <para style="b"/>
  <para style="li1">
    <verse number="14" style="v"/>Asi kurudzi rwaRevhi haana kupa nhaka, sezvo zvipiriso zvaiitwa nomoto kuna Jehovha Mwari waIsraeri, zviri izvo nhaka yavo, sezvaakavavimbisa.</para>
  <para style="b"/>
  <para style="li4">
    <verse number="15" style="v"/>Iyi ndiyo nhaka yakanga yapiwa rudzi rwaRubheni naMozisi, mhuri nemhuri:</para>
  <para style="li1">
    <verse number="16" style="v"/>Nyika yose kubva kuAroeri, nechokumucheto kwoMupata weArinoni, uye kubva muguta pakati pomupata, bani rose kupfuura Medhebha <verse number="17" style="v"/>kusvikira kuHeshibhoni namaguta ose ari mubani, kusanganisa Dhibhoni, Bhamoti Bhaari, Bheti Bhaari Meoni, <verse number="18" style="v"/>Jahazi, Kedhemoti, Mefaati, <verse number="19" style="v"/>Kiriataimi, Sibhima Zereti Shahari pachikomo chiri mumupata, <verse number="20" style="v"/>Bheti-Peori, nemitenusirwa yePisiga, neBheti Jeshimoti, <verse number="21" style="v"/>anova maguta ebani, noushe hwose hwaSihoni, mambo wavaAmori, uyo aitonga paHeshibhoni. Mozisi akanga amukunda pamwe chete namadzishe eMidhiani vaiti Evhi, Rekemu, Zuri, Huri, naRebha, machinda aibatsirana naSihoni, akanga agere munyika iyoyo. <verse number="22" style="v"/>Kuchiverengwa navaya vakanga vaurayiwa muhondo, vaIsraeri vakanga vauraya nomunondo Bharamu mwanakomana waBheori uyo aiita zvokuvuka. <verse number="23" style="v"/>Muganhu wavaRubheni wakanga uri mahombekombe erwizi rweJorodhani. Maguta aya nemisha yawo ndiwo aiva nhaka yavaRubheni mhuri nemhuri.</para>
  <para style="b"/>
  <para style="li4">
    <verse number="24" style="v"/>Izvi ndizvo zvakapiwa rudzi rwavaGadhi naMozisi, mhuri nemhuri:</para>
  <para style="li1">
    <verse number="25" style="v"/>Nyika yeJazeri, namaguta ose eGireadhi, nehafu yenyika yavaAmoni, kusvikira kuAroeri, pedyo neRabha; <verse number="26" style="v"/>nokubva kuHeshibhoni, kusvikira kuRamati Mizipa neBhetonimu, uye kubva kuMabhanaimu kusvika kunyika yeDhebhiri; <verse number="27" style="v"/>nomumupata, Bheti Haramu, Bheti Nimura, Sukoti neZafoni nohumwe ushe hwakanga hwasara hwaSihoni mambo weHeshibhoni, (kumabvazuva kweJorodhani nenyika inosvika panogumira Gungwa reKinereti). <verse number="28" style="v"/>Maguta aya nemisha yawo akanga ari nhaka yavaGadhi, mhuri nemhuri.</para>
  <para style="b"/>
  <para style="li4">
    <verse number="29" style="v"/>Izvi ndizvo zvakanga zvapiwa hafu yorudzi rwaManase naMozisi, ndiko kuti, kuhafu yemhuri yezvizvarwa zvaManase, mhuri nemhuri:</para>
  <para style="li1">
    <verse number="30" style="v"/>Nyika yavo yaibva paMahanaimi, ichibatanidzira neBhashani yose, noushe hwose hwaOgi mambo weBhashani nemisha yose yeJairi, yaiva paBhashani, maguta makumi matanhatu; <verse number="31" style="v"/>hafu yeGireadhi, neAshitaroti neEdhirei, (maguta oushe hwaOgi muBhashani). Iyi ndiyo yaiva nhaka yezvizvarwa zvaMakiri mwanakomana waManase, zvehafu yavanakomana vaMakiri, mhuri nemhuri.</para>
  <para style="b"/>
  <para style="li4">
    <verse number="32" style="v"/>Ndiyo nhaka yakagoverwa naMozisi pamapani eMoabhu, mhiri kwaJorodhani, kumabvazuva kweJeriko. <verse number="33" style="v"/>Asi rudzi rwaRevhi haruna kupiwa nhaka naMozisi; Jehovha, Mwari wavaIsraeri, ndiye nhaka yavo, sezvaakavavimbisa.</para>
  <chapter number="14" style="c"/>
  <para style="s1">Kuganhurwa kweNyika yokuMavirira kweJorodhani</para>
  <para style="p">
    <verse number="1" style="v"/>Zvino idzi ndidzo nzvimbo dzakagamuchirwa navana vaIsraeri senhaka munyika yeKenani, dzavakagoverwa nomuprista Ereazari, naJoshua mwanakomana waNuni, navakuru vedzimba dzamadzibaba amarudzi avana vaIsraeri. <verse number="2" style="v"/>Nhaka yavo yakagoverwa nemijenya kumarudzi mapfumbamwe nehafu yamarudzi, sezvakanga zvaraiyirwa naJehovha kuna Mozisi. <verse number="3" style="v"/>Mozisi akanga apa marudzi maviri ane hafu nhaka yawo kumabvazuva kweJorodhani; asi vaRevhi haana kuvapa nhaka pakati pavo, <verse number="4" style="v"/>nokuti vana vaJosefa vakanga vava marudzi maviri, rwaManase norwaEfuremu. VaRevhi havana kuwana mugove wenyika asi maguta okugara, namafuro amakwai avo nemombe dzavo. <verse number="5" style="v"/>Naizvozvo vana vaIsraeri vakakamura-kamura nyika, sezvazvakanga zvarayirwa Mozisi naJehovha.</para>
  <para style="s1">Karebhu anopiwa Hebhuroni</para>
  <para style="p">
    <verse number="6" style="v"/>Zvino vanhu veJudha vakaenda kuna Joshua paGirigari, uye Karebhu, mwanakomana waJefune muKenizi, akati kwaari, “Imi munoziva zvakataurwa naJehovha kuna Mozisi munhu waMwari, pamusoro pangu nemi, paKadheshi Bharinea. <verse number="7" style="v"/>Ndakanga ndava namakore makumi mana pandakatumwa naMozisi muranda waJehovha, paKadheshi Bharinea kundosora nyika, uye ndakadzoka neshoko kwaari sezvandakafunga ini, <verse number="8" style="v"/>asi hama dzangu dzakanga dzakwidza neni dzakaodza mwoyo yavanhu, nokutya. Kunyange zvakadaro ini ndakatevera Jehovha Mwari wangu nomwoyo wose. <verse number="9" style="v"/>Saka pazuva iro Mozisi akapika kwandiri akati, ‘Nyika yose yauchafamba pairi netsoka dzako, ichava nhaka yako, navana vako nokusingaperi, nokuti wakatevera Jehovha Mwari wangu nomwoyo wako wose.’</para>
  <para style="p">
    <verse number="10" style="v"/>“Zvino ipapo, sokuvimbiswa kwakaitwa naJehovha, akandiraramisa kwamakore makumi mana namashanu, kubva panguva yaakataura izvi kuna Mozisi, vaIsraeri pavaidzungaira murenje. Naizvozvo nhasi ndiri pano, ndava namakore makumi masere namashanu! <verse number="11" style="v"/>Ndichakangosimba nanhasi sezvandakanga ndakaita musi wandakatumwa naMozisi; ndichine simba guru rokuti ndinokwanisa kuenda kundorwa sezvandakanga ndakaita kare. <verse number="12" style="v"/>Zvino chindipa nyika iyo yamakomo, yandakavimbiswa naJehovha musi iwoyo. Iwe pachako wakanzwa kare kuti vaAnaki vakanga varipo uye kuti maguta avo akanga ari makuru uye akakomberedzwa, asi Jehovha achindibatsira, ndichavadzinga sezvaakataura.”</para>
  <para style="p">
    <verse number="13" style="v"/>Ipapo Joshua akaropafadza Karebhu, mwanakomana waJefune akamupa Hebhuroni senhaka yake. <verse number="14" style="v"/>Naizvozvo Hebhuroni yakava nhaka yaKarebhu mwanakomana waJefune muKenizi kubvira ipapo, nokuti akatevera Jehovha, Mwari waIsraeri, nomwoyo wake wose. <verse number="15" style="v"/>(Hebhuroni yaimbonzi Kiriati Abha ichibva pana Abha akanga ano mukurumbira pakati pavaAnaki vose.)</para>
  <para style="p">Ipapo nyika yakazorora pakurwa hondo.</para>
  <chapter number="15" style="c"/>
  <para style="s1">Mugove waJudha</para>
  <para style="li4">
    <verse number="1" style="v"/>Nzvimbo yakapiwa rudzi rwaJudha, mhuri nemhuri, yaisvika kunyika yeEdhomu kuGwenga reZini zasi kumagumo chaiko.</para>
  <para style="b"/>
  <para style="li1">
    <verse number="2" style="v"/>Muganhu wavo wezasi waitangira pamuganhu weGungwa roMunyu, <verse number="3" style="v"/>uchiyambukira zasi kwoMupata weChinyavada uchipfuurira kuenda kuZini uchizopfuurira kuenda nechezasi kweKadheshi Bharinea. Ipapo waienda uchipfuura nepaHezironi kusvika kuAdhari uchikombamira kuKarika. <verse number="4" style="v"/>Ipapo waipfuurira kuAzimoni uchindobatana neRwizi rweIjipiti wogumira kugungwa. Uyu ndiwo muganhu wavo wezasi.</para>
  <para style="li1">
    <verse number="5" style="v"/>Muganhu wokumabvazuva ndiwo Gungwa roMunyu kusvikira kumuromo werwizi rweJorodhani.</para>
  <para style="li1">Muganhu wokumusoro waitangira kugungwa pamuromo weJorodhani, <verse number="6" style="v"/>uchienda kuBheti Hogira, ndokupfuurira nokumusoro kweBheti Arabha kusvika kubwe raBhohani mwanakomana waRubheni. <verse number="7" style="v"/>Ipapo muganhu waizokwira kuDhebhiri uchibva paMupata weAkori uye uchidzokera nechokumusoro wakananga kuGirigari, pakatarisana noMupata weAdhumimi nechezasi kwomupata. Waipfuurira napamvura yeEni Shemeshi ndokuzobudira kuEri Rogeri. <verse number="8" style="v"/>Ipapo waikwira napamupata waBheni waHinomi wakanga uri zasi kwamateru eguta ravaJebhusi (rinova Jerusarema). Kubva ipapo waikwira kumusoro kwechikomo kumavirira kwomupata waHinomi nechokumusoro kwamagumo oMupata weRefaimi. <verse number="9" style="v"/>Kubva pamusoro pechikomo, muganhu wainanga kuchitubu chemvura zhinji yeNefutoa, uchibudira kumaguta eGomo reEfuroni ndokuzoburuka wakananga Bhaara iro Kiriati. <verse number="10" style="v"/>Ipapo waikombamira kumavirira uchibva paBhaara kusvika paGomo reSeiri uchienda nokumawere eGomo reJearimi (iro Kesaroni), ndokupfuurira pasi kuBheti Shemeshi uchizoyambukira kuTimina. <verse number="11" style="v"/>Waiendawo nokumawere echokumusoro kweEkironi, uchidzoka wakananga kuShikeroni, uchipfuura nokuGomo reBhaara uchisvika kuJabhuneeri. Muganhu waindogumira kugungwa.</para>
  <para style="li1">
    <verse number="12" style="v"/>Muganhu wokumavirira ndiwo mahombekombe eGungwa Guru.</para>
  <para style="b"/>
  <para style="li4">Iyi ndiyo miganhu yakapoteredza Judha zvichienderana nedzimba dzavo.</para>
  <para style="b"/>
  <para style="p">
    <verse number="13" style="v"/>Joshua akapa Karebhu mwanakomana weJefune mugove pakati pavana vaJudha sezvaakarayirwa naJehovha, akamupa Kiriati Abha, iro Hebhuroni. (Abha akanga ari tateguru waAnaki.) <verse number="14" style="v"/>Karebhu akadzinga vanakomana vatatu vaAnaki vaiti Sheshai, Ahimani naTarimani zvizvarwa zvaAnaki kubva paHebhuroni. <verse number="15" style="v"/>Kubva ipapo akandorwa navanhu vaigara kuDhebhiri (yaimbonzi Kiriati Seferi). <verse number="16" style="v"/>Karebhu akati, “Munhu anorwa neKenati Seferi akarikunda ndichamupa mukunda wangu, Akisa ave mukadzi wake.” <verse number="17" style="v"/>Otinieri mwanakomana waKenazi, mununʼuna waKarebhu akarikunda; saka Karebhu akamupa mwanasikana wake Akisa akava mukadzi wake.</para>
  <para style="p">
    <verse number="18" style="v"/>Akisa akati achisvika kuna Otinieri nerimwe zuva, akamukurudzira kuti akumbire munda kubva kuna baba vake. Paakaburuka pambongoro yake Karebhu akati kwaari, “Ndingakuitireiko?”</para>
  <para style="p">
    <verse number="19" style="v"/>Iye akati, “Ndiitirei nyasha. Zvamakandipa nyika yeNegevhi, ndipeiwo zvakare matsime emvura.” Naizvozvo Karebhu akamupa matsime okumusoro neezasi.</para>
  <para style="b"/>
  <para style="li4">
    <verse number="20" style="v"/>Iyi ndiyo nhaka yorudzi rwaJudha, mhuri nemhuri:</para>
  <para style="b"/>
  <para style="li1">
    <verse number="21" style="v"/>Maguta ezasi zasi erudzi rwaJudha kuNegevhi kwakanangana nomuganhu weEdhomu aiva:</para>
  <para style="li2">Kabhizeeri, Edheri, Jaguri, <verse number="22" style="v"/>Kina, Dhimona, Adhadha, <verse number="23" style="v"/>Kedheshi, Hazori, Itinani, <verse number="24" style="v"/>Zifi, Teremi, Bhearoti, <verse number="25" style="v"/>Hazori Hadhata, Kerioti Hezironi (iro Hazori), <verse number="26" style="v"/>Amami, Shema, Moradha, <verse number="27" style="v"/>Hazari Gadha, Heshimoni, Bheti Pereti, <verse number="28" style="v"/>Hazari Shuari, Bheerishebha, Bhiziotia, <verse number="29" style="v"/>Bhaara, Riyimi, Ezemi, <verse number="30" style="v"/>Eritoradhi, Kesiri, Hurima, <verse number="31" style="v"/>Zikiragi, Madhimana, Sanisana, <verse number="32" style="v"/>Rebhaoti, Shirimi, Aini, Rimoni, maguta anokwana makumi maviri namapfumbamwe pamwe chete nemisha yawo.</para>
  <para style="li1">
    <verse number="33" style="v"/>Mujinga mamakomo okumavirira maiva ne:</para>
  <para style="li2">Eshitaori, Zora neAshina, <verse number="34" style="v"/>Zanoa, Eni Ganimi, Tapuwa, Enami, <verse number="35" style="v"/>Jarimuti, Adhuramu, Soko, Azeka, <verse number="36" style="v"/>Shaaraimi, Adhitaimi, neGedhera (kana kuti Gedherotaimi) anova maguta gumi namana pamwe chete nemisha yawo.</para>
  <para style="li2">
    <verse number="37" style="v"/>Zenani, Hadhasha, Migidhari Gadhi, <verse number="38" style="v"/>Dhireani, Mizipa, Jokiteeri, <verse number="39" style="v"/>Rakishi, Bhozikati, Egironi, <verse number="40" style="v"/>Kabhoni, Ramasi, Kitireishi, <verse number="41" style="v"/>Gedheroti, Bheti Dhagoni, Naama, neMakedha anova maguta gumi namatanhatu pamwe chete nemisha yawo.</para>
  <para style="li2">
    <verse number="42" style="v"/>Ribhina, Eteri, Ashani, <verse number="43" style="v"/>Ifita, Ashina, Nezibhi, <verse number="44" style="v"/>Keira, Akizibhi, Maresha anova maguta mapfumbamwe pamwe chete nemisha yawo.</para>
  <para style="li2">
    <verse number="45" style="v"/>Ekironi, nenzvimbo dzakaripoteredza nemisha yaro; <verse number="46" style="v"/>uye nokumavirira kweKironi namaguta ose akanga ari pedyo neAshidhodhi pamwe chete nemisha yawo; <verse number="47" style="v"/>Ashidhodhi nemisha yaro yakaripoteredza neGaza nemisha yaro kusvikira kurukova rweIjipiti namahombekombe eGungwa Guru.</para>
  <para style="li4">
    <verse number="48" style="v"/>Munyika yamakomo maiva ne:</para>
  <para style="li2">Shamiri, Jatiri, Soko, <verse number="49" style="v"/>Dhana, Kiriati Sana (iro Dhebhiri), <verse number="50" style="v"/>Anabhi, Ashitemo, Animi, <verse number="51" style="v"/>Gosheni, Horoni, neGiro anova maguta gumi nerimwe pamwe chete nemisha yawo.</para>
  <para style="li2">
    <verse number="52" style="v"/>Arabha, Dhuma, Eshani, <verse number="53" style="v"/>Janimi, Bheti Tapua, Afeka. <verse number="54" style="v"/>Humuta, Kiriati Abha, (iro Hebhuroni) neZiori ndiwo maguta mapfumbamwe pamwe chete nemisha yawo.</para>
  <para style="li2">
    <verse number="55" style="v"/>Maoni, Kameri, Zifi, Juta, <verse number="56" style="v"/>Jezirieri, Jokidheami, Zanoa, <verse number="57" style="v"/>Kaini, Gibhea, neTimuna, ndiwo maguta gumi nemisha yawo.</para>
  <para style="li2">
    <verse number="58" style="v"/>Hariuri, Bheti Zuri, Gedhori, <verse number="59" style="v"/>Maarati, Bheti Anoti, neEritekoni ndiwo maguta matanhatu pamwe chete nemisha yawo.</para>
  <para style="li2">
    <verse number="60" style="v"/>Kiriati Bhaari (iro Kiriati Jearimi) neRabha ndiwo maguta maviri nemisha yawo.</para>
  <para style="li1">
    <verse number="61" style="v"/>Murenje maiva ne:</para>
  <para style="li2">Bheti Arabha, Midhini, Sekaka, <verse number="62" style="v"/>Nibhishani, Guta roMunyu, neEni Gedhi ndiwo maguta matanhatu pamwe chete nemisha yawo.</para>
  <para style="b"/>
  <para style="p">
    <verse number="63" style="v"/>Judha haana kukwanisa kudzinga vaJebhusi vakanga vachigara muJerusarema; nanhasi vaJebhusi vageremo navanhu veJudha.</para>
  <chapter number="16" style="c"/>
  <para style="s1">Mugove waEfuremu naManase</para>
  <para style="li1">
    <verse number="1" style="v"/>Mugove waJosefa waitangira paJorodhani paJeriko kumabvazuva kwemvura zhinji yeJeriko, ndokukwidza uchibva ikoko nomugwenga uchienda kunyika yezvikomo yeBheteri. <verse number="2" style="v"/>Waienderera mberi uchibva paBheteri (iro Ruzi), ndokuyambukira kunyika yavaAriki muAtaroti, <verse number="3" style="v"/>ndokuburukira kumabvazuva kunyika yavaJafereti uchindosvika kunyika yeBheti Horoni reZasi nokuGezeri, uchigumira pagungwa.</para>
  <para style="b"/>
  <para style="li4">
    <verse number="4" style="v"/>Saka Manase naEfuremu zvizvarwa zvaJosefa, vakagamuchira nhaka yavo.</para>
  <para style="b"/>
  <para style="b"/>
  <para style="li4">
    <verse number="5" style="v"/>Iyi ndiyo yaiva nyika yaEfuremu, mhuri nemhuri:</para>
  <para style="b"/>
  <para style="li1">Muganhu wenhaka yavo waibvira paAtaroti Adhari kumabvazuva uchisvika kuBheti Horoni yoKumusoro <verse number="6" style="v"/>uye uchindosvika kugungwa, kubva kuMikimetati nechokumusoro waikombamira kumabvazuva uchindosvika paTaanati Shiro, ndokupfuura ipapo wakananga kuJanoa nechokumabvazuva. <verse number="7" style="v"/>Ipapo wakadzika uchibva kuJanoa uchienda kuAtaroti nokuNaara, ndokundobata Jeriko, ndokubudira paJorodhani. <verse number="8" style="v"/>Kubva paTapuwa muganhu waienda kumavirazuva kuRwizi rweKana uchindogumira pagungwa. Iyi ndiyo yaiva nhaka yorudzi rwavaEfuremu mhuri nemhuri. <verse number="9" style="v"/>Waisanganisirawo maguta ose nemisha yawo yakanga yakatsaurirwa vaEfuremu pakati penhaka yavaManase.</para>
  <para style="b"/>
  <para style="p">
    <verse number="10" style="v"/>Havana kudzinga vaKenani vakanga vagere muGezeri; nanhasi vaKenani vagere pakati pavaEfuremu asi vanoshandiswa mabasa echibharo.</para>
  <chapter number="17" style="c"/>
  <para style="p">
    <verse number="1" style="v"/>Uyu ndiwo mugove worudzi rwaManase sedangwe raJosefa, ndiko kuti mugove waMakiri dangwe raManase. Makiri ndiye akanga ari tateguru wavaGireadhi, uye akanga apiwa Gireadhi neBhashani nokuti vaMakiri vakanga vari varwi vakuru. <verse number="2" style="v"/>Saka mugove uyu wakanga uri wavanhu vakasara vaManase dzimba dzaAbhiezeri, Hereki, Asirieri, Shekemu, Hefa naShemidha. Izvi ndizvo zvimwe zvizvarwa zvechirume zvaManase mwanakomana waJosefa nedzimba dzavo.</para>
  <para style="p">
    <verse number="3" style="v"/>Zvino Zerofehadhi mwanakomana waHeferi, mwanakomana waGireadhi, mwanakomana waMakiri, mwanakomana waManase, akanga asina vanakomana asi vanasikana chete. Mazita avo aiti Mara, Noa, Hogira, Mirika, naTiriza. <verse number="4" style="v"/>Ivo vakaenda kuna Ereazari muprista nokuna Joshua mwanakomana waNuni, nokuvatungamiri vakandoti, “Jehovha akarayira Mozisi kuti atipe nhaka pakati pehama dzedu.” Naizvozvo Joshua akavapa nhaka pamwe chete navanunʼuna vababa vavo, sezvakanga zvarayirwa naJehovha. <verse number="5" style="v"/>Mugove waManase waisanganisira matunhu gumi tisingaverengi Gireadhi neBhashani dzaiva kumabvazuva kweJorodhani, <verse number="6" style="v"/>nokuti vanasikana vorudzi rwaManase vakapiwa nhaka pakati pavanakomana. Nyika yeGireadhi yakanga iri yezvimwe zvizvarwa zvose zvaManase.</para>
  <para style="b"/>
  <para style="li1">
    <verse number="7" style="v"/>Nyika yaManase yaitangira kuAsheri ichindosvika kuMikimetati kumabvazuva kweShekemu. Muganhu wainanga nechezasi uchibva ikoko uye waisanganisira vanhu vakanga vagere muEni Tapua. <verse number="8" style="v"/>(Nyika yeTapua yakanga iri yaManase asi guta reTapua pacharo raiva pamuganhu waManase, rakanga riri ravaEfuremu.) <verse number="9" style="v"/>Zvino muganhu waipfuurira zasi kuRwizi rweKana. Kwakanga kuna maguta aiva aEfuremu akanga ari pakati pamaguta aManase, asi muganhu waManase wakanga uri nechokumusoro kworwizi uchindogumira pagungwa. <verse number="10" style="v"/>Nechezasi nyika iyi yakanga iri yaEfuremu uye kurutivi rwokumusoro yakanga iri yaManase. Nyika yaManase yaisvika kugungwa uye yaiganhurana naAsheri nechokumusoro uye naIsakari kumabvazuva.</para>
  <para style="li1">
    <verse number="11" style="v"/>Mukati meIsakari neAsheri, Manase akanga ainewo Bheti Shani, Ibhireami navanhu veDhori, Enidhori, Tanaki neMegidho, pamwe chete nemisha yakapoteredza (yechitatu pakuverengwa iNafoti).</para>
  <para style="b"/>
  <para style="p">
    <verse number="12" style="v"/>Asi vana vaManase havana kugona kugara mumaguta aya, nokuti vaKenani vakashinga kugara munyika iyoyo. <verse number="13" style="v"/>Kunyange zvakadaro hazvo, vaIsraeri vakati vava nesimba, vakaisa vaKenani pasi pavo ndokuvashandisa chibharo, asi havana kuvadzinga zvachose.</para>
  <para style="p">
    <verse number="14" style="v"/>Vanhu vaJosefa vakati kuna Joshua, “Makatipireiko mugove mumwe chete nechikamu chimwe chete kuti ive nhaka yedu? Tiri vanhu vazhinji uye Jehovha akatiropafadza zvikuru.”</para>
  <para style="p">
    <verse number="15" style="v"/>Joshua akapindura achiti, “Kana muri vanhu vazhinji, uye kana nyika yezvikomo yaEfuremu iri diki chaizvo kwamuri, endai kudondo munozvitemera nzvimbo ikoko kunyika yavaPerizi neyavaRefaiti.”</para>
  <para style="p">
    <verse number="16" style="v"/>Vanhu vaJosefa vakati, “Nyika yamakomo haitikwaniri, uye vaKenani vose vanogara mubani vane ngoro dzesimbi, ivo vose vari muBheti Sheani nemisha yaro pamwe chete navari muMupata weJezireeri.”</para>
  <para style="p">
    <verse number="17" style="v"/>Asi Joshua akati kuimba yaJosefa, imba yaEfuremu naManase, “Imi muri vanhu vazhinji uye mune simba guru. Hamungave nomugove mumwe chete <verse number="18" style="v"/>asi nyika yamakomo ichava yenyu; nokuti kunyange riri dondo, muchafanira kuritema rigova renyu kusvikira kwarinoperera, nokuti munofanira kudzinga vaKenani, kunyange vane ngoro dzesimbi uye vane simba.”</para>
  <chapter number="18" style="c"/>
  <para style="s1">Kuganhurwa kweNyika Yakasara</para>
  <para style="p">
    <verse number="1" style="v"/>Ungano yose yavaIsraeri yakaungana paShiro vakadzikapo Tende Rokusangana. Nyika yakanga yava pasi pavo, <verse number="2" style="v"/>Asi kwakanga kwasara marudzi manomwe avaIsraeri akanga asati agoverwa nhaka yawo.</para>
  <para style="p">
    <verse number="3" style="v"/>Saka Joshua akati kuvaIsraeri, “Muchamirira kusvika rinhiko musati matora nyika yamakapiwa naJehovha Mwari wamadzibaba enyu? <verse number="4" style="v"/>Zvitsaurirei varume vatatu kurudzi rumwe norumwe. Ndichavatuma kuti vanosora nyika uye kuti vagonyora vachirondedzera zvayakaita maererano nenhaka imwe neimwe. Ipapo vachadzoka kwandiri. <verse number="5" style="v"/>Munofanira kuganhura kuti iite zvikamu zvinomwe. Judha anofanira kuramba ari munyika yezasi uye imba yaJosefa munyika yokumusoro. <verse number="6" style="v"/>Mushure mokunge manyora rondedzero yezvikamu zvinomwe zvenyika, muuye nazvo kwandiri ndigokukandirai mujenya pamberi paJehovha Mwari wenyu. <verse number="7" style="v"/>Kunyange zvakadaro hazvo, vaRevhi havawani mugove pakati penyu, nokuti uprista hwaJehovha ndihwo nhaka yavo. Uye Gadhi, Rubheni nehafu yorudzi rwaManase vakapiwa kare nhaka yavo kumabvazuva kweJorodhani. Mozisi muranda waJehovha ndiye akavapa nhaka iyoyo.”</para>
  <para style="p">
    <verse number="8" style="v"/>Varume vakati vaenda kundotara muganhu wenyika, Joshua akavarayira achiti, “Endai mundosora nyika mugonyora rondedzero yayo. Ipapo mugodzoka kwandiri, uye ndichakukandirai mujenya pano paShiro pamberi paJehovha.” <verse number="9" style="v"/>Saka varume vakaenda, vakafamba nenyika. Vakanyora rondedzero yayo mubhuku, guta neguta, muzvikamu zvinomwe, ndokudzokera kuna Joshua kumusasa paShiro.</para>
  <para style="b"/>
  <para style="li4">
    <verse number="10" style="v"/>Ipapo Joshua akavakandira mujenya muShiro pamberi paJehovha, ndokugovera vaIsraeri nyika ipapo maererano namarudzi avo.</para>
  <para style="s1">Mugove waBhenjamini</para>
  <para style="li4">
    <verse number="11" style="v"/>Rudzi rwaBhenjamini rwakapiwa mugove warwo, mhuri nemhuri. Nyika yavakagoverwa yakanga iri pakati pamarudzi aJudha neaJosefa:</para>
  <para style="li1">
    <verse number="12" style="v"/>Kumusoro muganhu wavo waitangira paJorodhani, uchipfuura nokumusoro kwamateru eJeriko ndokunanga kumavirira okunyika yamakomo, uchindobuda kurenje reBheti Avheni. <verse number="13" style="v"/>Kubva ikoko wakayambukira kumateru ezasi kweRuzi (iro Bheteri) uchizoburukira kuAtaroti Adhari pagomo riri zasi kweBheti Horoni yezasi.</para>
  <para style="li1">
    <verse number="14" style="v"/>Kubva pachikomo chakatarisana neBheti Horoni nechokumusoro, muganhu wakadzokera zasi kudivi rokumavirira ndokundobudira paKiriati Bhaari (iro Kiriati Jearimi), guta ravanhu veJudha. Iri ndiro raiva divi rokumavirira.</para>
  <para style="li1">
    <verse number="15" style="v"/>Rutivi rwezasi rwakatangira panogumira Kiriati Jearimi kumavirira, uye muganhu wakandobudira patsime remvura zhinji reNefitoa. <verse number="16" style="v"/>Muganhu wakaburukira mujinga megomo rakatarisana nomupata weBheni Hinomi kumusoro kwomupata weRefaimi. Wakaramba uchidzika nokuMupata weHinomi mujinga memateru echezasi kweguta ravaJebhusi kusvikira kuEni Rogeri. <verse number="17" style="v"/>Ipapo wakazokombamira kumusoro uchienda kuEni Shemeshi, uchipfuurira mberi kuGeriroti yakatarisana noMupata weAdhumimi, ndokuburikira kuDombo raBhohani mwanakomana waRubheni. <verse number="18" style="v"/>Wakaramba uchienda nokurutivi rwokumusoro kwamateru eBheti Arabha. <verse number="19" style="v"/>Ipapo wakananga nechokumusoro kwamateru eBheti Hogira ndokubudira kumusoro kweGungwa roMunyu, pamuromo weJorodhani nechezasi. Uyu ndiwo wakanga uri muganhu wezasi.</para>
  <para style="li1">
    <verse number="20" style="v"/>Jorodhani ndirwo rwakanga rwuri muganhu kumabvazuva.</para>
  <para style="li4">Iyi ndiyo yakanga iri miganhu yairatidza nhaka yemhuri dzaBhenjamini kumativi ose.</para>
  <para style="b"/>
  <para style="li4">
    <verse number="21" style="v"/>Rudzi rwaBhenjamini, mhuri nemhuri, rwakanga runa maguta anotevera anoti:</para>
  <para style="li1">Jeriko, Bheti Hogira, Emeki Kezizi, <verse number="22" style="v"/>Bheti Arabha, Zamaraini, Bheteri, <verse number="23" style="v"/>Avhimi, Para, Ofira, <verse number="24" style="v"/>Kefari Amoni, Ofini, neGebha, maguta gumi namaviri pamwe chete nemisha yawo.</para>
  <para style="li1">
    <verse number="25" style="v"/>Ghibheoni, Rama, Bheeroti, <verse number="26" style="v"/>Mizipa, Kefira, Moza, <verse number="27" style="v"/>Rekemu, Iripeeri, Tarara, <verse number="28" style="v"/>Zera, Haerefi guta ravaJebhusi, (iro Jerusarema) Gibhea neKiriati, maguta gumi namana pamwe chete nemisha yawo.</para>
  <para style="li4">Iyi ndiyo yakanga iri nhaka yemhuri dzaBhenjamini.</para>
  <chapter number="19" style="c"/>
  <para style="s1">Mugove waSimeoni</para>
  <para style="li4">
    <verse number="1" style="v"/>Mugove wechipiri wakapiwa kuna Simeoni, mhuri nemhuri. Nhaka yavo yakanga iri pakati penyika yavaJudha. <verse number="2" style="v"/>Nhaka yavo yaisanganisira:</para>
  <para style="li1">Bheerishebha (kana kuti Shebha), Moradha, <verse number="3" style="v"/>Hazari Shuari, Bhara, Ezemi, <verse number="4" style="v"/>Eritoradhi, Bheturi, Homa, <verse number="5" style="v"/>Zikiragi, Bheti Makabhoti, Hazari Susa, <verse number="6" style="v"/>Bheti Rebhaoti neShareheni, maguta gumi namatatu nemisha yawo;</para>
  <para style="li1">
    <verse number="7" style="v"/>Aini, Rimoni, Eteri neAshani, maguta mana nemisha yawo, <verse number="8" style="v"/>nemisha yose yakanga yakapoteredza maguta ose aya kusvikira kuBhaarati Bheeri (Rama muNegevhi).</para>
  <para style="li4">Iyi ndiyo yakanga iri nhaka yorudzi rwavaSimeoni, mhuri nemhuri. <verse number="9" style="v"/>Nhaka yavaSimeoni yakanga yatorwa pamugove waJudha, nokuti mugove waJudha wakanga wakakura kupfuura zvavaida. Saka vaSimeoni vakapiwa nhaka mukati menyika yaJudha.</para>
  <para style="s1">Mugove waZebhuruni</para>
  <para style="li4">
    <verse number="10" style="v"/>Mugove wechitatu wakapiwa kuna Zebhuruni, mhuri nemhuri:</para>
  <para style="li1">Muganhu wenyika yavo waisvika kuSaridhi. <verse number="11" style="v"/>Wainanga kumavirira uchisvika kuMarara, ndokundobata Dhabhesheti, uye waitandavara kusvika kurukova rwuri pedyo neJokineami. <verse number="12" style="v"/>Wakanga uchidzokera kumabvazuva uchibva kuSaridhi wakananga kumabvazuva uchienda kunyika yeKisiroti Tabhori ndokupfuurira kuDhabherati uchindokwidza kuJafia. <verse number="13" style="v"/>Ipapo wakaramba wakananga kumabvazuva uchienda kuGati Hefa neEti Kazini; uchindobudira paRimoni ndokudzoka wakananga kuNea. <verse number="14" style="v"/>Ipapo muganhu wakapoterera nechokumusoro uchienda kuHanatoni ndokugumira paMupata weIfita Eri. <verse number="15" style="v"/>Waisanganisirawo Katati, Naharari, Shimironi, Idhara neBheterehema. Pakanga pane maguta gumi namaviri nemisha yawo.</para>
  <para style="li4">
    <verse number="16" style="v"/>Maguta aya nemisha yawo ndiwo akanga ari nhaka yaZebhuruni, mhuri nemhuri.</para>
  <para style="s1">Mugove waIsakari</para>
  <para style="li4">
    <verse number="17" style="v"/>Mugove wechina wakapiwa Isakari, mhuri nemhuri. <verse number="18" style="v"/>Nyika yavo yaisanganisira:</para>
  <para style="li1">Jezireeri, Kesuroti, Shunami, <verse number="19" style="v"/>Hafaraimi, Shioni, Anaharati, <verse number="20" style="v"/>Rabhiti, Kishioni, Ebhezi, <verse number="21" style="v"/>Remeti, Eni Ganimi, Eni Hadha, Bheti Pazezi. <verse number="22" style="v"/>Muganhu waindobatawo Tabhori, Shahazuma, neBheti Shameshi ndokuguma paJorodhani. Paiva namaguta gumi namatanhatu nemisha yawo.</para>
  <para style="li4">
    <verse number="23" style="v"/>Maguta aya nemisha yawo akanga ari nhaka yorudzi rwaIsakari, mhuri nemhuri.</para>
  <para style="s1">Mugove waAsheri</para>
  <para style="li4">
    <verse number="24" style="v"/>Mugove wechishanu wakapiwa rudzi rwavana vaAsheri, mhuri nemhuri. <verse number="25" style="v"/>Nyika yavo yaisanganisira:</para>
  <para style="li1">Herikati, Hari, Bheteni, Akishafi, <verse number="26" style="v"/>Aramereki, Amadhi, neMishari. Nechokumavirira, muganhu waibata Karimeri neShihori Ribhinati. <verse number="27" style="v"/>Ipapo waidzokera kumabvazuva wakananga kumusoro kuBheti Dhagoni, ugobata Zebhuruni noMupata weIfita Eri, uye ugonanga kumusoro kuBheti Emeki nokuNeyeri, uchipfuura Kabhuri iri nechokuruboshwe. <verse number="28" style="v"/>Wakananga kuAdhudhoni, Rehobhu, Hamoni neKana, kusvikira kuSidhoni Huru. <verse number="29" style="v"/>Ipapo muganhu wakadzokera kumashure wakananga kuRama ukaenda kuguta rakakomberedzwa reTire, ndokudzokera kuHosa ukandobudira pagungwa riri mudunhu reAkizibhi, <verse number="30" style="v"/>Uma, Afeki neRehobhi. Pakanga pane maguta makumi maviri namaviri nemisha yawo.</para>
  <para style="li4">
    <verse number="31" style="v"/>Maguta aya nemisha yawo ndiwo akanga ari nhaka yorudzi rwaAsheri, mhuri nemhuri.</para>
  <para style="s1">Mugove waNafutari</para>
  <para style="li4">
    <verse number="32" style="v"/>Mugove wechitanhatu wakapiwa kuna Nafutari, mhuri nemhuri:</para>
  <para style="li1">
    <verse number="33" style="v"/>Muganhu wavo wakatangira paHerefi napamuti mukuru weZaananimi, uchipfuura napaAdhoni Nekebhi, neJabhuneeri, kusvikira paRakumi uye uchigumira paJorodhani. <verse number="34" style="v"/>Muganhu wakaenda kumavirira ndokupfuura napaAzinoti Tabhori uye ukandobudira paHukoki. Waindobata Zebhuruni nechezasi, Asheri riri kumavirira neJorodhani rwuri kumabvazuva. <verse number="35" style="v"/>Maguta akanga ane masvingo aiti Zidhimu, Zeri, Hamati, Rakati, Kinereti, <verse number="36" style="v"/>Adhama, Rama, Hazori, <verse number="37" style="v"/>Kedheshi, Edhirei, Eni Hazori, <verse number="38" style="v"/>Ironi, Migidhari Eri, Horemi, Bheti Anati neBheti Shemeshi. Paiva namaguta gumi namapfumbamwe nemisha yawo.</para>
  <para style="li4">
    <verse number="39" style="v"/>Maguta aya nemisha yawo ndiwo akanga ari nhaka yorudzi rwaNafutari, mhuri nemhuri.</para>
  <para style="s1">Mugove waDhani</para>
  <para style="li4">
    <verse number="40" style="v"/>Mugove wechinomwe wakapiwa kurudzi rwaDhani, mhuri nemhuri. <verse number="41" style="v"/>Nyika yenhaka yavo yaisanganisira:</para>
  <para style="li1">Zora, Eshitaori, Iri Shemeshi, <verse number="42" style="v"/>Shaarabhini, Aijaroni, Itira, <verse number="43" style="v"/>Eroni, Timuna, Ekironi, <verse number="44" style="v"/>Eriteke, Gibhetoni, Bhaarati, <verse number="45" style="v"/>Jehudhi, Bhene Bheraki, Gati Rimoni, <verse number="46" style="v"/>Me Jakironi, Rakoni nenyika yakatarisana neJopa.</para>
  <para style="li4">
    <verse number="47" style="v"/>(Asi vana vaDhani vakaomerwa nokutora nyika yavo, saka vakaenda vakandorwisa Reshemi, vakaitora, vakaibaya nomunondo, ndokugara mairi. Vakagara muReshemi ndokuitumidza kuti Dhani zita ratateguru wavo.)</para>
  <para style="li4">
    <verse number="48" style="v"/>Maguta aya nemisha yawo ndiwo akanga ari nhaka yorudzi rwaDhani, mhuri nemhuri.</para>
  <para style="s1">Mugove waJoshua</para>
  <para style="li1">
    <verse number="49" style="v"/>Pavakapedza kugoverana nyika muzvikamu zvakafanira, vaIsraeri vakapa Joshua mwanakomana waNuni nhaka yake pakati pavo, <verse number="50" style="v"/>sezvakanga zvarayirwa naJehovha. Vakamupa guta raakanga akumbira, Timunati Sera panyika yamakomo yaEfuremu. Uye akavaka guta iri akagaramo.</para>
  <para style="b"/>
  <para style="li4">
    <verse number="51" style="v"/>Idzi ndidzo nyika dzakagoverwa nemijenya paShiro pamberi paJehovha pamukova weTende Rokusangana, nomuprista Ereazari naJoshua mwanakomana waNuni, navakuru vedzimba dzamarudzi avana vaIsraeri. Naizvozvo vakapedza kukamura-kamura nyika.</para>
  <chapter number="20" style="c"/>
  <para style="s1">Maguta oUtiziro</para>
  <para style="p">
    <verse number="1" style="v"/>Ipapo Jehovha akataura naJoshua akati, <verse number="2" style="v"/>“Udza vana vaIsraeri kuti vatsaure maguta outiziro, sezvandakarayira kubudikidza naMozisi, <verse number="3" style="v"/>kuitira kuti ani naani anouraya munhu netsaona uye asina kuita namaune, agone kutizira ikoko uye adzivirirwe kumutsivi weropa.</para>
  <para style="p">
    <verse number="4" style="v"/>“Kana atizira kune rimwe ramaguta aya, anofanira kumira pasuo reguta agorondedzera nyaya yake pamberi pavakuru veguta. Ipapo vanofanira kumupinza muguta ravo vagomupa nzvimbo yokugara. <verse number="5" style="v"/>Ipapo kana mutsivi weropa akamutevera, havafaniri kutendera muurayi kuti amubate nokuti akauraya wokwake asingaiti namaune uye asinazve kumuvenga kubva kare. <verse number="6" style="v"/>Iye anofanira kugara muguta iroro kusvikira amira pamberi peungano uyezve kusvikira muprista ari kushumira panguva iyoyo afa. Ipapo angazodzokera kumusha kwake kwaakanga atiza.”</para>
  <para style="p">
    <verse number="7" style="v"/>Saka vakatsaura Kedheshi muGarirea munyika yamakomo yaNafutari, neShekemu munyika yamakomo yaEfuremu, neKiriati Abha (iyo Hebhuroni) munyika yamakomo yaJudha. <verse number="8" style="v"/>Kurutivi rwokumabvazuva kweJorodhani reJeriko vakatsaura Bhezeri pamatunhu akakwirira omugwenga rokurudzi rwaGadhi, neGorani muBhashani murudzi rwaManase. <verse number="9" style="v"/>MuIsraeri upi zvake kana mutorwa aigona kutizira hake kumaguta akatsaurwa uye aisazourayiwa nomutsivi weropa asati ambomiswa pamberi peungano.</para>
  <chapter number="21" style="c"/>
  <para style="s1">Maguta avaRevhi</para>
  <para style="p">
    <verse number="1" style="v"/>Zvino vakuru vedzimba dzamadzibaba avaRevhi vakaenda kumuprista Ereazari, nokuna Joshua mwanakomana waNuni, nokuvakuru vedzimba dzamadzibaba amarudzi avana vaIsraeri. <verse number="2" style="v"/>PaShiro panyika yeKenani vakati kwavari, “Jehovha akarayira kubudikidza naMozisi kuti utipe maguta atingagara namafuro emombe dzedu.”</para>
  <para style="b"/>
  <para style="li4">
    <verse number="3" style="v"/>Saka sokurayira kwakanga kwaita Jehovha, vaIsraeri vakapa vaRevhi panhaka dzavo maguta anotevera namafuro kubva panhaka yavo:</para>
  <para style="b"/>
  <para style="li1">
    <verse number="4" style="v"/>Mugove wokutanga wakapiwa vaKohati, mhuri nemhuri. VaRevhi, avo vakanga vari zvizvarwa zvaAroni muprista, vakagoverwa nemijenya maguta gumi namatatu kubva kumarudzi aJudha, aSimeoni naBhenjamini, <verse number="5" style="v"/>Ruzhinji rwezvizvarwa zvaKohati vakagoverwa nemijenya maguta gumi pakati pemhuri dzamarudzi aEfuremu, aDhani nehafu yorudzi rwaManase.</para>
  <para style="li1">
    <verse number="6" style="v"/>Zvizvarwa zvaGerishoni zvakagoverwawo nemijenya maguta gumi namatatu pamhuri dzorudzi rwaIsraeri, rwaAsheri, rwaNafutari, nehafu yorudzi rwaManase muBhashani.</para>
  <para style="li1">
    <verse number="7" style="v"/>Zvizvarwa zvaMerari zvakapiwa maguta gumi namaviri kumarudzi aRubheni, Gadhi naZebhuruni, mhuri nemhuri.</para>
  <para style="b"/>
  <para style="li4">
    <verse number="8" style="v"/>Saka vaIsraeri vakagovera maguta aya namafuro awo, nemijenya kuvaRevhi sezvakanga zvarayirwa naJehovha kubudikidza naMozisi.</para>
  <para style="b"/>
  <para style="li1">
    <verse number="9" style="v"/>Kubva pamarudzi avaJudha navaSimeoni, vakavapa maguta akarehwa namazita awo pano <verse number="10" style="v"/>(maguta aya akapiwa kuzvizvarwa zvaAroni zvaibva kumhuri yaKohati vari vaRevhi, nokuti ndivo vakatanga kugoverwa nemijenya):</para>
  <para style="li2">
    <verse number="11" style="v"/>Vakavapa Kiriati Abha (iro Hebhuroni), namafuro akaripoteredza, munyika yamakomo yaJudha. (Abha ndiye akanga ari tateguru wavaAnaki.) <verse number="12" style="v"/>Asi minda nemisha yakapoteredza guta zvakanga zvapiwa kuna Karebhu mwanakomana waJefune.</para>
  <para style="li2">
    <verse number="13" style="v"/>Saka vakapa zvizvarwa zvomuprista Aroni Hebhuroni (guta routiziro kune anenge apomerwa mhosva yokuponda munhu), Ribhina, <verse number="14" style="v"/>Jatiri, Eshitemoa, <verse number="15" style="v"/>Horoni, Dhebhiri, <verse number="16" style="v"/>Aini, Juta neBheti Shemeshi, pamwe chete namafuro awo, maguta mapfumbamwe kubva pamarudzi maviri aya.</para>
  <para style="li1">
    <verse number="17" style="v"/>Kubva parudzi rwaBhenjamini, vakavapa Gibheoni, Gebha, <verse number="18" style="v"/>Anatoti, neArimoni, pamwe chete namafuro awo, maguta mana.</para>
  <para style="li4">
    <verse number="19" style="v"/>Maguta ose avaprista, izvo zvizvarwa zvaAroni muprista akanga ari gumi namatatu, pamwe chete namafuro awo.</para>
  <para style="b"/>
  <para style="li4">
    <verse number="20" style="v"/>Vamwe vose vedzimba dzavaKohati, vorudzi rwaRevhi vakagoverwa maguta kurudzi rwaEfuremu:</para>
  <para style="li1">
    <verse number="21" style="v"/>Munyika yamakomo yaEfuremu vakapiwa</para>
  <para style="li2">Shekemu (guta routiziro rouya anopomerwa mhosva yokuuraya munhu) neGezeri, <verse number="22" style="v"/>Kibhizaimi neBheti Horoni, pamwe namafuro awo, maguta mana.</para>
  <para style="li1">
    <verse number="23" style="v"/>Uyewo kubva parudzi rwaDhani vakapiwazve</para>
  <para style="li2">Eriteke, Gibheoni, <verse number="24" style="v"/>Aijaroni, neGati Rimoni pamwe chete namafuro awo, maguta mana.</para>
  <para style="li1">
    <verse number="25" style="v"/>Pakati kuhafu yorudzi rwaManase vakapiwa</para>
  <para style="li2">Taanaki neGati Rimoni pamwe chete namafuro awo, maguta maviri.</para>
  <para style="li4">
    <verse number="26" style="v"/>Maguta ose aya ari gumi pamwe chete namafuro aro akapiwa kuna vakasara vedzimba dzaKohati.</para>
  <para style="b"/>
  <para style="li4">
    <verse number="27" style="v"/>Dzimba dzavaRevhi dzokwaGerishoni dzakapiwa:</para>
  <para style="li1">kubva kuhafu yorudzi rwaManase,</para>
  <para style="li2">Gorani muBhashani (guta routiziro rouya anenge apomerwa mhosva yokuponda munhu) neBhe Eshitara, pamwe chete namafuro awo, maguta maviri;</para>
  <para style="li1">
    <verse number="28" style="v"/>kubva kurudzi rwaIsakari,</para>
  <para style="li2">Kishioni, Dhabherati, <verse number="29" style="v"/>Jarimuti neEni Ganimi, pamwe chete namafuro awo, maguta mana;</para>
  <para style="li1">
    <verse number="30" style="v"/>Kubva kurudzi rwaAsheri,</para>
  <para style="li2">Mishari, Abhudhoni, <verse number="31" style="v"/>Herikati neRehobhi, pamwe chete namafuro awo, maguta mana;</para>
  <para style="li1">
    <verse number="32" style="v"/>kubva kurudzi rwaNafutari,</para>
  <para style="li2">Kedheshi muGarirea (guta routiziro rouya anenge apomerwa mhosva yokuponda munhu), Hamoti Dhori neKaritani, pamwe chete namafuro awo, maguta matatu.</para>
  <para style="li4">
    <verse number="33" style="v"/>Maguta ose emhuri dzavaGerishoni akanga ari gumi namatatu pamwe chete namafuro awo.</para>
  <para style="b"/>
  <para style="li4">
    <verse number="34" style="v"/>Dzimba dzavaMerari (vakasara vavaRevhi) vakapiwa:</para>
  <para style="li1">kubva kurudzi rwaZebhuruni,</para>
  <para style="li2">Jokineami, Katira, <verse number="35" style="v"/>Dhimina neNaharari, pamwe chete namafuro awo, maguta mana;</para>
  <para style="li1">
    <verse number="36" style="v"/>kubva kurudzi rwaRubheni,</para>
  <para style="li2">Bhezeri, Jahazi, <verse number="37" style="v"/>Kedhemoti neMefaati, pamwe chete namafuro awo, maguta mana;</para>
  <para style="li1">
    <verse number="38" style="v"/>kubva kurudzi rwaGadhi,</para>
  <para style="li2">Ramoti muGireadhi (guta routiziro rouya anenge apomerwa mhosva yokuuraya munhu), <verse number="39" style="v"/>Heshibhoni neJazeri, pamwe chete namafuro awo, maguta mana pamwe chete.</para>
  <para style="li4">
    <verse number="40" style="v"/>Maguta ose akanga agoverwa dzimba dzavaMerari, avo vakanga vari vaRevhi vakasara, akanga ari gumi namaviri.</para>
  <para style="b"/>
  <para style="li4">
    <verse number="41" style="v"/>Maguta avaRevhi munyika yaiva yavaIsraeri aiva makumi mana namasere pamwe chete namafuro awo. <verse number="42" style="v"/>Rimwe nerimwe ramaguta aya rakanga rakapoteredzwa namafuro; ndizvo zvakanga zvakaita maguta ose aya.</para>
  <para style="b"/>
  <para style="p">
    <verse number="43" style="v"/>Saka Jehovha akapa vaIsraeri nyika yose yaakanga apika kuti achapa madzitateguru avo, ikava yavo vakagara mairi. <verse number="44" style="v"/>Jehovha akavapa zororo kumativi ose, sezvaakanga apikira madzitateguru avo. Hapana kana muvengi wavo mumwe chete akamira pamberi pavo; Jehovha akaisa vavengi vavo vose mumaoko mavo. <verse number="45" style="v"/>Hakuna kana chinhu chimwe chete zvacho chezvinhu zvakanaka zvakanga zvavimbiswa naJehovha kuimba yaIsraeri chakakona; zvose zvakazadziswa.</para>
  <chapter number="22" style="c"/>
  <para style="s1">Marudzi oKumabvazuva anodzokera kumusha</para>
  <para style="p">
    <verse number="1" style="v"/>Zvino Joshua akadana vaRubheni navaGadhi nehafu yorudzi rwaManase <verse number="2" style="v"/>akati kwavari, “Makaita zvose zvamakarayirwa naMozisi muranda waJehovha uye makateerera zvose zvandakakurayirai. <verse number="3" style="v"/>Kwenguva refu, kusvikira nhasi, hamuna kurasa hama dzenyu, asi makaita zvamakarayirwa naJehovha Mwari wenyu. <verse number="4" style="v"/>Zvino Jehovha Mwari wenyu zvaakazorodza hama dzenyu sezvaakavimbisa, imi chidzokerai kumisha yenyu munyika yamakapiwa naMozisi muranda waJehovha mhiri kweJorodhani. <verse number="5" style="v"/>Asi muchenjerere kwazvo kuti muchengete murau nomurayiro wake, munamatire paari uye mumushumire nemwoyo yenyu yose, uye nemweya yenyu yose.”</para>
  <para style="p">
    <verse number="6" style="v"/>Ipapo Joshua akavaropafadza akati vaende havo, ivo vakaenda kumisha yavo. <verse number="7" style="v"/>(Rudzi rwehafu rwaManase, Mozisi akanga apa nyika yomuBhashani, uye imwe hafu yorudzi rwaManase yakapiwa nyika naJoshua kumavirazuva pamwe chete nehama dzavo.) Joshua akati avaendesa kumusha, akavaropafadza, <verse number="8" style="v"/>achiti, “Dzokerai kumisha yenyu nepfuma yenyu zhinji, nemombe dzakawanda, nesirivha, negoridhe, ndarira nesimbi, nenhumbi dzakawanda chose, mundogovana nehama dzenyu zvamakapamba kuvavengi venyu.”</para>
  <para style="p">
    <verse number="9" style="v"/>Saka vaRubheni, vaGadhi nehafu yorudzi rwaManase vakasiya vaIsraeri paShiro munyika yeKenani vakadzokera kunyika yeGireadhi, nyika yavakanga vapiwa kuti ive yavo, sezvakanga zvarayirwa naJehovha kubudikidza naMozisi.</para>
  <para style="p">
    <verse number="10" style="v"/>Vakati vasvika paGeriroti pedyo neJorodhani munyika yeKenani, vaRubheni, vaGadhi nehafu yorudzi rwaManase vakavaka aritari huru kwazvo ipapo paJorodhani. <verse number="11" style="v"/>Zvino vaIsraeri vakati vanzwa kuti vakanga vavaka aritari pamuganhu weKenani paGeriroti pedyo neJorodhani kudivi reIsraeri, <verse number="12" style="v"/>ungano yose yavaIsraeri yakaungana paShiro kuti vaende kundorwa navo.</para>
  <para style="p">
    <verse number="13" style="v"/>Naizvozvo vaIsraeri vakatuma Finehasi mwanakomana womuprista Ereazari, kunyika yeGireadhi, kuna Rubheni, naGadhi nokuhafu yorudzi rwaManase. <verse number="14" style="v"/>Akatumwa iye pamwe chete navakuru vamachinda gumi, mumwe chete akamirira rudzi rumwe chete rwavaIsraeri, mumwe nomumwe wavo ari mukuru weimba pakati pamarudzi aIsraeri.</para>
  <para style="p">
    <verse number="15" style="v"/>Vakati vaenda kuGireadhi, kuna Rubheni, Gadhi nehafu yorudzi rwaManase, vakati kwavari, <verse number="16" style="v"/>“Ungano yose yaJehovha inoti, ‘Makarasirei kutenda muna Mwari waIsraeri sezvizvi? Mungadzokera shure seiko muchibva kuna Jehovha mukazvivakira aritari muchimumukira zvino. <verse number="17" style="v"/>Ko, chivi chepaPeori chakanga chisina kutiringana here? Kusvikira pazuva ranhasi hatina kuzvichenesa pachivi ichocho kunyange zvazvo hasha dzakawira ungano yaJehovha! <verse number="18" style="v"/>Ko, zvino mava kutsauka kubva pana Jehovha here?</para>
  <para style="p">“ ‘Kana mukamukira Jehovha nhasi, mangwana achatsamwira ungano yose yavaIsraeri. <verse number="19" style="v"/>Kana nyika yamunayo yakasvibiswa, yambukirai kuno kunyika yaJehovha, kwakamira tabhenakeri yaJehovha mugogovana nyika nesu. Asi regai kumukira Jehovha, kana kutimukira isu, pakuzvivakira imwe aritari parutivi rwearitari yaJehovha Mwari wedu. <verse number="20" style="v"/>Akani mwanakomana waZera paakadarika nokusatenda pachinhu chakatsaurwa naJehovha, kutsamwa hakuna kuwira ungano yose yaIsraeri here? Haasi iye oga akafira chivi chake.’ ”</para>
  <para style="p">
    <verse number="21" style="v"/>Ipapo Rubheni, Gadhi nehafu yorudzi rwaManase vakapindura vakuru vedzimba dzaIsraeri vakati, <verse number="22" style="v"/>“Iye Oga Wamasimba, Mwari, Jehovha! Iye Oga Wamasimba, Mwari, Jehovha! Anoziva! Uye Israeri ngaizive! Kana izvi kwanga kuri kumukira kana kusateerera Jehovha, musatiponesa nhasi. <verse number="23" style="v"/>Kana takazvivakira aritari yedu kuti tifuratire Jehovha uye kuti tipe zvipiriso zvinopiswa nezvipiriso zvezviyo, kana kuti tibayire zvibayiro zvokuwadzana pamusoro payo, Jehovha pachake ngaatitonge.</para>
  <para style="p">
    <verse number="24" style="v"/>“Kwete! Takazviita tichitya kuti rimwe zuva zvizvarwa zvenyu zvichazoti kuzvizvarwa zvedu, ‘Mune chii chokuita naJehovha Mwari waIsraeri? <verse number="25" style="v"/>Jehovha akaita kuti Jorodhani uve muganhu pakati pedu nemi, imi vaRubheni navaGadhi! Hamuna mugove muna Jehovha.’ Saka zvizvarwa zvenyu zvingangokonzera kuti zvizvarwa zvedu zvirege kutya Jehovha.</para>
  <para style="p">
    <verse number="26" style="v"/>“Ndokusaka takati, ‘Ngatizvigadzirirei tivake aritari, asi isiri yezvipiriso zvinopiswa kana yezvibayiro.’ <verse number="27" style="v"/>Asi kuti ive chapupu pakati pedu nemi uye napakati pezvizvarwa zvedu zvinotevera, kuti tichanamata Jehovha panzvimbo yake tsvene, nezvipiriso zvedu zvinopiswa, nezvibayiro uye nezvipiriso zvokuwadzana. Ipapo panguva inouya zvizvarwa zvenyu hazvingazoti kuzvizvarwa zvedu, ‘Hamuna mugove muna Jehovha.’</para>
  <para style="p">
    <verse number="28" style="v"/>“Uye isu tikati, ‘Kana vakazotaura izvo kwatiri, kana kuzvizvarwa zvedu, tichazopindura tichiti: Tarirai muone mufananidzo wearitari yaJehovha, wakaitwa namadzibaba edu; usiri wezvipiriso zvinopiswa kana wokubayira ipapo, asi sechapupu pakati pedu nemi.’</para>
  <para style="p">
    <verse number="29" style="v"/>“Ngazvirege kutomboitika kuti isu timukire Jehovha tichitsauka nhasi kubva kwaari nokuvaka aritari yezvipiriso zvinopiswa, zvipiriso zvezviyo, nezvibayiro kunze kwearitari yaJehovha Mwari wedu, imire pamberi petabhenakeri yake.”</para>
  <para style="p">
    <verse number="30" style="v"/>Finehasi muprista, navatungamiri veungano, vakuru vemhuri dzavaIsraeri, vakati vanzwa zvakanga zvataurwa naRubheni naGadhi naManase, vakafara. <verse number="31" style="v"/>Zvino Finehasi mwanakomana waEreazari, muprista, akati kuna Rubheni, Gadhi naManase, “Nhasi tinoziva kuti Jehovha ari pakati pedu, nokuti hamuna kutadzira Jehovha pachinhu ichi. Zvino madzikinura vana vaIsraeri paruoko rwaJehovha.”</para>
  <para style="p">
    <verse number="32" style="v"/>Ipapo Finehasi, mwanakomana waEreazari muprista, navatungamiri vakadzokera kuKenani, vachibva kumusangano wavo navaRubheni navaGadhi muGireadhi uye vakandozivisa vaIsraeri zvakanga zvaitika. <verse number="33" style="v"/>Vakafara kunzwa shoko iri vakarumbidza Mwari. Uye havana kuzotaurazve kuti vachandorwa navo, kuti vaparadze nyika yakanga igere vaRubheni navaGadhi.</para>
  <para style="p">
    <verse number="34" style="v"/>Zvino vaRubheni navanakomana vaGadhi vakatumidza aritari iyi kuti: Aritari yeChapupu Pakati Pedu kuti Jehovha ndiye Mwari.</para>
  <chapter number="23" style="c"/>
  <para style="s1">Joshua anoonekana naVatungamiri</para>
  <para style="p">
    <verse number="1" style="v"/>Zvino mazuva mazhinji akati apfuura uye Jehovha akanga azorodza vaIsraeri pavavengi vavo vose vakanga vakavapoteredza, Joshua akanga akwegura kwazvo ava namakore mazhinji panguva iyoyo. <verse number="2" style="v"/>Akadana vaIsraeri vose, vakuru vavo, navatungamiri vavo, vatongi vavo, navatariri vavo, akati kwavari, “Ndakwegura uye ndava namakore mazhinji. <verse number="3" style="v"/>Imi pachenyu makaona zvose zvakaitwa naJehovha Mwari wenyu kunyika idzi dzose nokuda kwenyu; ndiJehovha Mwari wenyu akakurwirai. <verse number="4" style="v"/>Rangarirai kuti ndakakugoverai kuti ive nhaka yamarudzi enyu, nyika yose yendudzi dzakasara, ndudzi dzandakakunda pakati peJorodhani neGungwa Guru kumavirazuva. <verse number="5" style="v"/>Jehovha Mwari pachake achavadzinga pamberi penyu. Achavabvisa pamberi penyu, uye imi muchatora nyika yavo ive yenyu, sezvamakavimbiswa naJehovha Mwari wenyu.</para>
  <para style="p">
    <verse number="6" style="v"/>“Simbai kwazvo; muchenjerere kuti muteerere zvose zvakanyorwa mubhuku romurayiro waMozisi, musingatsaukiri kurudyi kana kuruboshwe. <verse number="7" style="v"/>Musafambidzana nendudzi dzakasara pakati penyu, kana kudana kumazita avamwari vavo, kana kupika navo. Hamufaniri kuvashumira, kana kuvapfugamira. <verse number="8" style="v"/>Asi namatirai pana Jehovha Mwari wenyu sezvamakaita kusvikira nhasi.</para>
  <para style="p">
    <verse number="9" style="v"/>“Jehovha akadzinga pamberi penyu ndudzi huru dzaiva nesimba, asi kana muri imi hakuna munhu akagona kumira pamberi penyu kusvikira nhasi. <verse number="10" style="v"/>Munhu mumwe chete kwamuri achadzinga vanhu vane chiuru, nokuti Jehovha Mwari wenyu ndiye anokurwirai sezvaakavimbisa. <verse number="11" style="v"/>Saka chenjererai kuti mude Jehovha Mwari wenyu.</para>
  <para style="p">
    <verse number="12" style="v"/>“Asi kana mukangodzokera mukandobatana navakasara vendudzi idzi, dzigere pakati penyu uye kana mukawanana navo mukafambidzana navo, <verse number="13" style="v"/>ipapo zvirokwazvo Jehovha Mwari wenyu haangazodzingi ndudzi pamberi penyu. Asi vachava musungo neriva kwamuri, netyava kumisana yenyu neminzwa pameso enyu, kusvikira mapera panyika ino yakanaka, yamakapiwa naJehovha Mwari wenyu.</para>
  <para style="p">
    <verse number="14" style="v"/>“Zvino ini ndava kuenda nenzira yenyika yose. Imi munoziva mumwoyo yenyu yose nomumweya yenyu yose, kuti hapana chinhu chimwe pazvose zvakanaka zvakavimbiswa naJehovha Mwari wenyu chakakona. <verse number="15" style="v"/>Asi sezvo zvakanaka zvose zvakavimbiswa naJehovha Mwari wenyu zvakaitika, saizvozvo Jehovha achauyisa pamusoro penyu zvakaipa zvose zvaakareva kusvikira akuparadzai panyika iyi yakanaka, yaakakupai. <verse number="16" style="v"/>Kana mukaputsa sungano yaJehovha Mwari wenyu, yaakakurayirai, mukandoshumira vamwe vamwari uye mukavapfugamira kutsamwa kwaJehovha kuchakumukirai, mukakurumidza kuparara panyika yakanaka yaakakupai.”</para>
  <chapter number="24" style="c"/>
  <para style="s1">Sungano inovandudzwa paShekemu</para>
  <para style="p">
    <verse number="1" style="v"/>Ipapo Joshua akaunganidza marudzi ose aIsraeri paShekemu. Akadana vakuru vavaIsraeri, vatungamiri, vatongi, navatariri vavo vakazviisa pamberi paMwari.</para>
  <para style="p">
    <verse number="2" style="v"/>Joshua akati kuvanhu vose, “Zvanzi naJehovha Mwari waIsraeri: ‘Kare madzitateguru enyu pamwe chete naTera, baba vaAbhurahama naNahori, vaigara mhiri kwoRwizi vachishumira vamwe vamwari. <verse number="3" style="v"/>Asi ndakatora baba wenyu Abhurahama kubva kunyika iri mhiri kweRwizi ndikamufambisa munyika yose yeKenani ndikamupa vana vazhinji. Ndakamupa Isaka, <verse number="4" style="v"/>uye kuna Isaka ndakapa Jakobho naEsau. Ndakapa Esau nyika yezvikomo yeSeiri, asi Jakobho navanakomana vake vakaenda kuIjipiti.</para>
  <para style="p">
    <verse number="5" style="v"/>“ ‘Ipapo ndakatuma Mozisi naAroni uye ndakatambudza vaIjipita nezvandakaita ikoko, uye ndakakubudisai. <verse number="6" style="v"/>Pandakabudisa madzibaba enyu muIjipiti, vakasvika pagungwa, vaIjipita vakavatevera vaine ngoro navatasvi vamabhiza kusvikira paGungwa Dzvuku. <verse number="7" style="v"/>Asi ivo vakachema kuna Jehovha, akaisa rima pakati penyu navaIjipita; akauyisa gungwa pamusoro pavo rikavafukidza. Makaona nameso enyu chaiwo zvandakaita kuvaIjipita. Ipapo makagara murenje kwenguva refu.</para>
  <para style="p">
    <verse number="8" style="v"/>“ ‘Ndakauya nemi kunyika yavaAmori vaigara kumabvazuva kweJorodhani. Vakakurwisai asi ndakavaisa mumaoko enyu. Ndakavaparadza pamberi penyu, imi mukatora nyika yavo. <verse number="9" style="v"/>Zvino Bharaki mwanakomana waZipori mambo weMoabhu, akati agadzirira kundorwa naIsraeri, akatuma nhume kundodana Bharamu mwanakomana waBheori kuti akutukei. <verse number="10" style="v"/>Asi ini ndakaramba kunzwa Bharamu, naizvozvo akaramba achingokuropafadzai, ini ndikakurwirai paruoko rwake.</para>
  <para style="p">
    <verse number="11" style="v"/>“ ‘Ipapo makayambuka Jorodhani, mukasvika paJeriko. Vanhu veJeriko vakarwa nemi, sezvakaitawo vaAmori, vaPerizi, vaKenani, vaHiti, vaGirigashi, vaHivhi navaJebhusi, asi ndakavaisa mumaoko enyu. <verse number="12" style="v"/>Ndakatuma mago pamberi penyu, iwo akavadzinga pamberi penyu, uyewo namadzimambo maviri avaAmori. Hamuna kuzviita nomunondo wenyu kana nouta hwenyu. <verse number="13" style="v"/>Saka ndakakupai nyika yamusina kushandira namaguta amusina kuvaka; uye mugere maari uye munodya zvinobva muminda yemizambiringa nemiorivhi yamusina kusima.’</para>
  <para style="p">
    <verse number="14" style="v"/>“Zvino ityai Jehovha uye mumushumire nokutendeka kwose. Rasai vamwari vainamatwa namadzitateguru enyu mhiri kworwizi nokuIjipiti, uye mushumire Jehovha. <verse number="15" style="v"/>Asi kana kushumira Jehovha kusingakufadzei, zvino zvisarudzirei nhasi wamuchashumira, vamwari vaishumirwa namadzitateguru enyu mhiri kwoRwizi kana vamwari vavaAmori, munyika mamugere. Asi kana ndirini neimba yangu tichashumira Jehovha.”</para>
  <para style="p">
    <verse number="16" style="v"/>Ipapo vanhu vakapindura vachiti, “Ngazvive kure nesu kuti tisiye Jehovha kuti tishumire vamwe vamwari! <verse number="17" style="v"/>Jehovha Mwari wedu pachake, ndiye akatibudisa isu namadzibaba edu kubva muIjipiti, nyika youranda, uye akaita zviratidzo zvikuru zvatakaona. Akatidzivirira parwendo rwedu rwose rwatakafamba pakati pendudzi dzose dzatakapfuura nokwadziri. <verse number="18" style="v"/>Uye Jehovha akadzinga pamberi pedu ndudzi dzose pamwe chete navaAmori vakanga vagere munyika ino. Nesuwo tichashumira Jehovha, nokuti ndiye Mwari wedu.”</para>
  <para style="p">
    <verse number="19" style="v"/>Joshua akapindura vanhu achiti, “Hamungagoni kushumira Jehovha. NdiMwari mutsvene; ndiMwari ane godo. Haangakukanganwirei kumumukira kwenyu nezvivi zvenyu. <verse number="20" style="v"/>Kana mukarasa Jehovha, mukashumira vamwari vavatorwa, iye achakupindukirai agouyisa njodzi pamusoro penyu agokuparadzai.”</para>
  <para style="p">
    <verse number="21" style="v"/>Asi vanhu vakati kuna Joshua, “Kwete! Isu tichashumira Jehovha.”</para>
  <para style="p">
    <verse number="22" style="v"/>Ipapo Joshua akati, “Ndimi zvapupu zvezvamaita kuti masarudza kushumira Jehovha.” Ivo vakapindura vachiti:</para>
  <para style="p">“Hongu, tiri zvapupu.”</para>
  <para style="p">
    <verse number="23" style="v"/>Joshua akati, “Naizvozvo rasai vamwari vavatorwa vari pakati penyu murerekere mwoyo yenyu kuna Jehovha Mwari waIsraeri.”</para>
  <para style="p">
    <verse number="24" style="v"/>Vanhu vakati kuna Joshua, “Tichashumira Jehovha Mwari wedu, uye tichamuteerera.”</para>
  <para style="p">
    <verse number="25" style="v"/>Pazuva iro Joshua akaitira vanhu sungano, akavadzikira mitemo nemirayiro ipapo paShekemu. <verse number="26" style="v"/>Joshua akanyora mashoko aya mubhuku romurayiro waMwari. Ipapo akatora ibwe guru akariisa pasi pomuouki, pedyo nenzvimbo tsvene yaJehovha.</para>
  <para style="p">
    <verse number="27" style="v"/>Akati kuvanhu vose, “Tarirai! Ibwe iri richava chapupu pamusoro pedu. Ranzwa mashoko ose ataurwa naJehovha kwatiri. Richava chapupu pamusoro penyu kana musina kutendeka kuna Mwari wenyu.”</para>
  <para style="s1">Akavigwa muNyika yeChipikirwa</para>
  <para style="p">
    <verse number="28" style="v"/>Ipapo Joshua akaendesa vanhu, mumwe nomumwe kunhaka yake.</para>
  <para style="p">
    <verse number="29" style="v"/>Mushure mezvinhu izvi Joshua mwanakomana waNuni, muranda waJehovha, akafa ava namakore zana negumi. <verse number="30" style="v"/>Uye vakamuviga munyika yenhaka yake, paTimunati Sera, munyika yamakomo yaEfuremu, nechokumusoro kweGomo reGaashi.</para>
  <para style="p">
    <verse number="31" style="v"/>VaIsraeri vakashumira Jehovha nguva dzose dzoupenyu hwaJoshua, uye napamazuva ose avakuru vakasara vari vapenyu Joshua afa, avo vakaona zvinhu zvose zvakanga zvaitirwa Israeri naJehovha.</para>
  <para style="p">
    <verse number="32" style="v"/>Mapfupa aJosefa, ayo akanga auyiwa nawo navana vaIsraeri kubva kuIjipiti, akavigwa paShekemu, munzvimbo yakanga yatengwa naJakobho kuvanakomana vaHamori, baba vaShekemu, nezana remari yesirivha. Iyi yakava nhaka yezvizvarwa zvaJosefa.</para>
  <para style="p">
    <verse number="33" style="v"/>Uye Ereazari mwanakomana waAroni akafa, akavigwa paGibhea munzvimbo yakanga yapiwa mwanakomana wake Finehasi, munyika yamakomo yaEfuremu.</para>
</usx>
