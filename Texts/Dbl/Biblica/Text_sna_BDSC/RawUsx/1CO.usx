<?xml version="1.0" encoding="UTF-8"?>
<usx version="2.6">
  <book code="1CO" style="id">- Shona Contemporary Bible (Bhaibheri Dzvene MuChiShona Chanhasi)</book>
  <para style="rem">Copyright © 2005, 2018 by Biblica, Inc.®</para>
  <para style="h">1 VaKorinde</para>
  <para style="toc1">1 VaKorinde</para>
  <para style="toc2">1 VaKorinde</para>
  <para style="toc3">1 VaKori</para>
  <para style="mt1">1 VAKORINDE</para>
  <chapter number="1" style="c"/>
  <para style="p">
    <verse number="1" style="v"/>Pauro, akadanwa nokuda kwaMwari, kuti ave mupostori waKristu Jesu, naSositeni hama yedu, <verse number="2" style="v"/>kukereke yaMwari iri muKorinde, kuna vaya vakaitwa vatsvene muna Kristu Jesu uye vakadanwa kuti vave vatsvene pamwe chete navose vari kwose kwose vanodana kuzita raIshe wedu Jesu Kristu, Ishe wavo nowedu:</para>
  <para style="b"/>
  <para style="p">
    <verse number="3" style="v"/>Nyasha norugare ngazvive nemi zvinobva kuna Mwari Baba vedu naShe Jesu Kristu.</para>
  <para style="b"/>
  <para style="s1">Kuvonga</para>
  <para style="p">
    <verse number="4" style="v"/>Ndinogara ndichivonga Mwari nguva dzose nokuda kwenyasha dzake pamusoro penyu muna Kristu Jesu. <verse number="5" style="v"/>Nokuti maari makapfumiswa pazvinhu zvose, mukutaura kwenyu kwose uye nomuruzivo rwenyu rwose, <verse number="6" style="v"/>nokuti uchapupu hwedu pamusoro paKristu hwakasimbiswa mamuri. <verse number="7" style="v"/>Naizvozvo hapana kana chipo chomweya chamunoshayiwa pamunomirira nomwoyo wose kuratidzwa kwaIshe wedu Jesu Kristu. <verse number="8" style="v"/>Achakusimbisai kusvikira kumagumo, kuti murege kuva nechamungapomerwa pazuva raIshe wedu Jesu Kristu. <verse number="9" style="v"/>Mwari, iye akakudanai kuti muwadzane noMwanakomana wake Jesu Kristu Ishe wedu, akatendeka.</para>
  <para style="s1">Kupesana muKereke</para>
  <para style="p">
    <verse number="10" style="v"/>Ndinokukumbirai zvikuru, hama, muzita raIshe wedu Jesu Kristu, kuti imi mose mutaure chinhu chimwe, kuti pakati penyu parege kuva nokupesana uye kuti mubatanidzwe zvakanaka pamurangariro mumwe nomukufunga. <verse number="11" style="v"/>Hama dzangu, vamwe venyu vokwaKirowe vakandiudza kuti pane gakava pakati penyu. <verse number="12" style="v"/>Zvandinoreva ndezvokuti: Mumwe wenyu anoti, “Ini ndiri waPauro,” mumwe oti, “Ini ndiri waAporosi,” mumwewo oti, “Ini ndiri waKefasi,” mumwe zvakare oti, “Ini ndiri waKristu.”</para>
  <para style="p">
    <verse number="13" style="v"/>Kristu akaparadzaniswa here? Pauro akarovererwa pamuchinjikwa nokuda kwenyu here? Makabhabhatidzwa muzita raPauro here? <verse number="14" style="v"/>Ndinovonga Mwari kuti handina kubhabhatidza kana mumwe wenyu, kunze kwaKrispo naGayo, <verse number="15" style="v"/>kuti kurege kuva nomumwe wenyu anoti akabhabhatidzwa muzita rangu. <verse number="16" style="v"/>Hongu, ndakabhabhatidzawo veimba yaStefanasi; kunze kwaivavo, handirangariri kana ndakabhabhatidzazve mumwe munhu. <verse number="17" style="v"/>Nokuti Kristu haana kundituma kuti ndinobhabhatidza asi kuti ndinoparidza vhangeri, kwete namashoko ouchenjeri hwavanhu, kuti muchinjikwa waKristu urege kupedzwa simba rawo.</para>
  <para style="s1">Kristu ndiye Uchenjeri neSimba raMwari</para>
  <para style="p">
    <verse number="18" style="v"/>Nokuti shoko romuchinjikwa upenzi kuna vari kuparara, asi kwatiri isu vanoponeswa isimba raMwari. <verse number="19" style="v"/>Nokuti kwakanyorwa kuchinzi:</para>
  <para style="q1">“Ndichaparadza uchenjeri hwavakachenjera;</para>
  <para style="q2">ndichakonesa kuziva kwavanoziva.”</para>
  <para style="p">
    <verse number="20" style="v"/>Akachenjera aripiko? Akadzidza aripiko? Muiti wenharo wenguva ino aripiko? Ko, Mwari haana kuita uchenjeri hwenyika ino upenzi here? <verse number="21" style="v"/>Nokuti muuchenjeri hwaMwari, nyika kubudikidza nouchenjeri hwayo, haina kumuziva, Mwari akafadzwa nazvo kuti vanotenda avaponese kubudikidza noupenzi hwezvakaparidzwa. <verse number="22" style="v"/>VaJudha vanoda zviratidzo uye vaGiriki vanotsvaka uchenjeri, <verse number="23" style="v"/>asi isu tinoparidza Kristu akarovererwa pamuchinjikwa, chigumbuso kuvaJudha noupenzi kune veDzimwe Ndudzi. <verse number="24" style="v"/>Asi kuna avo vakadanwa naMwari, zvose vaJudha navaGiriki, Kristu isimba raMwari nouchenjeri hwaMwari. <verse number="25" style="v"/>Nokuti upenzi hwaMwari hwakachenjera kupfuura uchenjeri hwomunhu, uye utera hwaMwari hwakasimba kupfuura simba romunhu.</para>
  <para style="p">
    <verse number="26" style="v"/>Hama dzangu, rangarirai zvamakanga muri pamakadanwa. Havazi vazhinji venyu vaiva namasimba; havasi vazhinji vaikudzwa pakuzvarwa kwavo. <verse number="27" style="v"/>Asi Mwari akasarudza zvinhu zvoupenzi zvenyika ino kuti anyadzise vakachenjera; Mwari akasarudza zvisina simba zvenyika ino kuti anyadzise vane simba. <verse number="28" style="v"/>Akasarudza zvinhu zvepasi pasi zvenyika ino uye zvakazvidzwa, nezvinhu zvisipo, kuti ashayise simba zvinhu zviripo, <verse number="29" style="v"/>kuti kurege kuva nomunhu angazvikudza pamberi pake. <verse number="30" style="v"/>Nokuda kwake, imi muri muna Kristu Jesu, uyo akava kwatiri uchenjeri hunobva kuna Mwari, iko kururama, noutsvene uye norudzikinuro rwedu. <verse number="31" style="v"/>Naizvozvo, sezvazvakanyorwa zvichinzi, “Anozvikudza ngaazvikudze muna She.”</para>
  <chapter number="2" style="c"/>
  <para style="p">
    <verse number="1" style="v"/>Pandakauya kwamuri, hama, handina kuuya nokugona kutaura kana uchenjeri hwapamusoro, pandakaparidza kwamuri uchapupu hwezvaMwari. <verse number="2" style="v"/>Nokuti ndakati handidi kuziva chinhu pandakanga ndiri pakati penyu, asi Jesu Kristu, uye akarovererwa pamuchinjikwa. <verse number="3" style="v"/>Ndakauya kwamuri muutera nokutya uye nokudedera kukuru. <verse number="4" style="v"/>Shoko rangu nokuparidza kwangu zvakanga zvisina mashoko okugombedzera nouchenjeri, asi nokuratidza kwesimba raMweya, <verse number="5" style="v"/>kuti kutenda kwenyu kurege kuva kwouchenjeri hwavanhu, asi kuve kwesimba raMwari.</para>
  <para style="s1">Uchenjeri hunobva kuMweya waMwari</para>
  <para style="p">
    <verse number="6" style="v"/>Zvisinei, tinotaura mashoko ouchenjeri pakati pavanhu vakura, asi kwete uchenjeri hwenyika ino, kana hwavabati venyika ino vachashayiwa simba. <verse number="7" style="v"/>Kwete, tinotaura uchenjeri hwaMwari hwakavanzika, uchenjeri hwakanga hwakafukidzwa uye hwakatemerwa kubwinya kwedu naMwari nyika isati yavapo. <verse number="8" style="v"/>Hakuna kana nomumwe wavabati venyika ino akahunzwisisa, nokuti dai vakahunzwisisa vangadai vasina kuroverera Ishe wokubwinya pamuchinjikwa. <verse number="9" style="v"/>Asi sezvazvakanyorwa zvichinzi:</para>
  <para style="q1">“Hakuna ziso rakaona,</para>
  <para style="q2">hakuna nzeve yakanzwa;</para>
  <para style="q1">hakuna zvakapinda mumurangariro womunhu,</para>
  <para style="q1">zvakagadzirirwa naMwari vaya vanomuda.”</para>
  <para style="m">
    <verse number="10" style="v"/>Asi Mwari akazviratidza kwatiri isu noMweya wake.</para>
  <para style="p">Mweya anonzvera zvinhu zvose, kunyange nezvakadzika zvaMwari. <verse number="11" style="v"/>Nokuti ndianiko pakati pavanhu anoziva ndangariro dzomunhu kunze kwomweya womunhu uri mukati make? Saizvozvowo hakuna munhu anoziva ndangariro dzaMwari kunze kwoMweya waMwari. <verse number="12" style="v"/>Hatina kugamuchira mweya wenyika ino asi Mweya unobva kuna Mwari; kuti tinzwisise zvatakapiwa naMwari pachena. <verse number="13" style="v"/>Izvi ndizvo zvatinotaura, tisingatauri namashoko atinodzidziswa nouchenjeri hwavanhu, asi namashoko atinodzidziswa naMweya, tichidudzira zvokwadi zvomweya namashoko omweya. <verse number="14" style="v"/>Munhu asina Mweya haangagamuchiri zvinhu zvinobva kuMweya waMwari, nokuti zvinonzwisisika nomweya. <verse number="15" style="v"/>Munhu ari muMweya anonzwisisa zvinhu zvose, asi iye pachake haanganzwisiswi nomunhu:</para>
  <para style="q1">
    <verse number="16" style="v"/>“Nokuti, ndianiko akaziva murangariro waShe</para>
  <para style="q2">kuti amudzidzise?”</para>
  <para style="m">Asi isu tino murangariro waKristu.</para>
  <chapter number="3" style="c"/>
  <para style="s1">Pamusoro poKupesana muKereke</para>
  <para style="p">
    <verse number="1" style="v"/>Hama, ndakanga ndisingagoni kutaura nemi savanhu vomweya asi savanhu venyama, vacheche zvavo muna Kristu. <verse number="2" style="v"/>Ndakakupai mukaka, kwete zvokudya zvikukutu, nokuti makanga musingagoni kudya. Zvirokwazvo, hamusati mava kugona kudya nazvino. <verse number="3" style="v"/>Nokuti muchiri venyama. Nokuti sezvo pakati penyu pachine godo negakava, ko, hamusi venyika here? Ko, hamusi kufamba savanhuwo zvavo here? <verse number="4" style="v"/>Nokuti kana mumwe achiti, “Ini ndiri waPauro,” mumwe achiti, “Ini ndiri waAporosi,” ko, hamusi vanhuwo zvavo here?</para>
  <para style="p">
    <verse number="5" style="v"/>Aporosi chiiko? Uye Pauro chiiko? Varanda bedzi; vamakatenda kubudikidza navo mumwe nomumwe sezvaakapiwa naShe. <verse number="6" style="v"/>Ini ndakasima, Aporosi akadiridza, asi Mwari ndiye akameresa. <verse number="7" style="v"/>Saka naizvozvo anosima kana anodiridza haazi chinhu, asi Mwari chete, iye anomeresa zvinhu. <verse number="8" style="v"/>Munhu anosima nomunhu anodiridza vane chinangwa chimwe, uye mumwe nomumwe wavo achapiwa mubayiro maererano nezvaakabata pabasa rake. <verse number="9" style="v"/>Nokuti tiri vabati pamwe chete naMwari; muri munda waMwari, muri imba yaMwari.</para>
  <para style="p">
    <verse number="10" style="v"/>Nenyasha dzandakapiwa naMwari, ndakaronga nheyo somuvaki akachenjera, uye mumwewo ari kuvaka pamusoro payo. Asi mumwe nomumwe ngaachenjere kuti anovaka sei pamusoro payo. <verse number="11" style="v"/>Nokuti hakuna mumwe angaronga dzimwe nheyo kunze kwaiyo yakarongwa kare, inova ndiyo Jesu Kristu. <verse number="12" style="v"/>Zvino kana munhu achivaka panheyo iyi achishandisa goridhe, kana sirivha kana mabwe anokosha, kana matanda, kana uswa, kana mashanga, <verse number="13" style="v"/>basa rake richaonekwa kuti rakaitwa nei, nokuti Zuva iro richazvibudisa pachena. Richaratidzwa nomoto, uye moto uchaedza basa romumwe nomumwe. <verse number="14" style="v"/>Kana zvaakavaka zvikagara, iye achagamuchira mubayiro wake. <verse number="15" style="v"/>Kana zvikapiswa, iye acharasikirwa: asi iye pachake achaponeswa: asi souya abuda mumoto.</para>
  <para style="p">
    <verse number="16" style="v"/>Ko, hamuzivi here kuti muri temberi yaMwari uye kuti Mweya waMwari anogara mamuri? <verse number="17" style="v"/>Kana munhu achiparadza temberi yaMwari, Mwari achamuparadza; nokuti temberi yaMwari itsvene, ndimi temberi yacho.</para>
  <para style="p">
    <verse number="18" style="v"/>Musazvinyengera. Kana mumwe wenyu achizviti akachenjera namaonero enyika ino, ngaave “benzi” kuti ave akachenjera. <verse number="19" style="v"/>Nokuti uchenjeri hwenyika ino upenzi pamberi paMwari. Sezvazvakanyorwa zvichinzi: “Anobata vakachenjera pamano avo,” <verse number="20" style="v"/>uye zvakare, “Ishe anoziva kuti mifungo yavakachenjera haina maturo.” <verse number="21" style="v"/>Naizvozvo ngakurege kuva nomunhu anozvikudza pamusoro pavanhu! Zvinhu zvose ndezvenyu, <verse number="22" style="v"/>angava Pauro kana Aporosi, kana Kefasi, kana nyika, kana upenyu, kana rufu, kana zvazvino, kana zvinouya, zvose ndezvenyu, <verse number="23" style="v"/>uye muri vanhu vaKristu, uye Kristu ndewaMwari.</para>
  <chapter number="4" style="c"/>
  <para style="s1">Vapostori vaKristu</para>
  <para style="p">
    <verse number="1" style="v"/>Saka naizvozvo, vanhu vanofanira kutiona savaranda vaKristu uye savaya vakaitwa vachengeti vezvakavanzika zvaMwari. <verse number="2" style="v"/>Zvino zvakafanira kuti vaya vakapiwa utariri vave vakatendeka. <verse number="3" style="v"/>Chinhu chiduku duku kwandiri kana ndichitongwa nemi kana dare ripi zvaro romunhu; zvirokwazvo handizvitongi pachangu. <verse number="4" style="v"/>Hana yangu yakachena, asi izvi hazviiti kuti ndive munhu akarurama. Ishe ndiye anonditonga. <verse number="5" style="v"/>Naizvozvo, regai kutonga chinhu nguva isati yasvika; chimbomirai kusvikira Ishe auya. Achaisa pachena zvakavanzwa murima uye acharatidza mifungo yemwoyo yavanhu. Panguva iyoyo mumwe nomumwe acharumbidzwa naMwari.</para>
  <para style="p">
    <verse number="6" style="v"/>Zvino, hama dzangu, ndakaita zvinhu izvi kuupenyu hwangu uye nokuna Aporosi nokuda kwenyu, kuitira kuti mudzidze kubva kwatiri zvinoreva chirevo chokuti, “Usaita zvinopfuura zvakanyorwa.” Ipapo hamungazvikudzi pamusoro pomumwe munhu muchimuenzanisa nomumwe. <verse number="7" style="v"/>Nokuti ndianiko akakutsaura iwe kubva kuno mumwe? Chiiko chaunacho chausina kupiwa? Zvino kana wakapiwa, seiko uchizvikudza sousina kupiwa?</para>
  <para style="p">
    <verse number="8" style="v"/>Matova nezvose zvamunoda kare! Makatopfumiswa kare! Mava madzimambo, uye isu tisipo! Ndinoshuva sei kuti dai makava madzimambo kuitira kuti tigova madzimambo pamwe chete nemi! <verse number="9" style="v"/>Nokuti ini ndinoona kuti Mwari akatigadza kuti tive vapostori vanoonekwa pakupedzisira, savanhu vakatongerwa rufu. Takaitwa chiseko kunyika yose, kuvatumwa uyewo nokuvanhu. <verse number="10" style="v"/>Tiri mapenzi nokuda kwaKristu, asi imi makachenjera kwazvo muna Kristu! Isu tinoshayiwa simba, asi imi mune simba! Munokudzwa, isu tinozvidzwa! <verse number="11" style="v"/>Kusvikira panguva ino isu tine nzara, uye tine nyota, takapfeka mamvemve, tinorohwa zvakaoma kwazvo, hatina pokugara. <verse number="12" style="v"/>Tinoshanda nesimba namaoko edu. Kana tikatukwa tinoropafadza; kana tichitambudzwa, tinotsungirira; <verse number="13" style="v"/>kana tichipomerwa mhosva, tinopindura zvinyoronyoro. Kusvikira panguva ino takaitwa setsvina yenyika, marara enyika.</para>
  <para style="p">
    <verse number="14" style="v"/>Handisi kukunyorerai izvi kuti ndikunyadzisei, asi kuti ndikuyambirei, savana vangu vandinoda. <verse number="15" style="v"/>Kunyange zvazvo mune vachengeti vanosvika zviuru gumi muna Kristu, hamuna madzibaba mazhinji, nokuti muna Kristu Jesu ndakava baba venyu kubudikidza nevhangeri. <verse number="16" style="v"/>Naizvozvo ndinokukumbirai zvikuru kuti muve vateveri vangu. <verse number="17" style="v"/>Nokuda kwechikonzero ichi ndatuma Timoti kwamuri, mwana wangu wandinoda, akatendeka muna She. Achakuyeuchidzai mararamiro angu muna Kristu Jesu, zvinoenderana nezvandinodzidzisa kwose kwose mukereke dzose.</para>
  <para style="p">
    <verse number="18" style="v"/>Vamwe venyu vava kuzvikudza, sokunonzi handisi kuzouya kwamuri. <verse number="19" style="v"/>Asi ndichauya kwamuri nokukurumidza, kana Ishe achida, uye handizotsvaki chete kuti vanhu ava vanozvikudza vari kutaura sei, asi kutiwo vane simba rakadii. <verse number="20" style="v"/>Nokuti umambo hwaMwari hahuzi pakutaura bedzi asi pasimba. <verse number="21" style="v"/>Munodeiko? Ndiuye kwamuri neshamhu here, kana norudo uye nomweya wounyoro?</para>
  <chapter number="5" style="c"/>
  <para style="s1">Dzingai hama iri kuita upombwe</para>
  <para style="p">
    <verse number="1" style="v"/>Zvinonzi pakati penyu pane upombwe, uye upombwe hworudzi rusakambonzwikwa kunyange pakati pavahedheni: Munhu anorara nomukadzi wababa vake. <verse number="2" style="v"/>Uye munozvikudza! Mungadai musingachemi here uye makatodzinga munhu anoita zvakadai kuti musayanana naye? <verse number="3" style="v"/>Kunyange zvangu ndisiri pakati penyu panyama, ndinemi mumweya. Uye ndatotonga kare pamusoro pomunhu akaita izvi, sokunonzi ndiripo. <verse number="4" style="v"/>Pamunoungana pamwe chete muzita raIshe Jesu, ndinemi mumweya, uye simba raIshe Jesu riripo, <verse number="5" style="v"/>isai munhu uyu kuna Satani, kuti nyama iparadzwe uye mweya wake ugoponeswa pazuva raShe.</para>
  <para style="p">
    <verse number="6" style="v"/>Kuzvikudza kwenyu hakuna kunaka. Hamuzivi here kuti mbiriso shoma inovirisa chikanyiwa chose? <verse number="7" style="v"/>Bvisai mbiriso yakare kuti mugova chikanyiwa chitsva chisina mbiriso, sezvamuri chaizvo. Nokuti Kristu, gwayana redu rePasika, akabayirwa. <verse number="8" style="v"/>Naizvozvo ngatiitei mutambo, tisingaiti nembiriso yakafa, mbiriso yoruvengo nokuipa, asi nechingwa chisina mbiriso, chingwa chokururama nezvokwadi.</para>
  <para style="p">
    <verse number="9" style="v"/>Ndakunyorerai mutsamba yangu kuti murege kufambidzana nemhombwe, <verse number="10" style="v"/>handisi kureva vanhu venyika ino vanoita upombwe, kwete, kana vano ruchiva namakororo, kana vanonamata zvifananidzo. Nokuti kana zvadaro mungatobva panyika ino. <verse number="11" style="v"/>Asi zvino ndinonyora kwamuri kuti musafambidzana naani zvake anozviti ihama asi ari mhombwe, kana kuti ano ruchiva, anonamata zvifananidzo, kana kuti chidhakwa kana gororo. Munhu akadaro musatombodya naye.</para>
  <para style="p">
    <verse number="12" style="v"/>Nokuti ibasa rangu here kuti nditonge avo vari kunze kwekereke? Hamufaniri kutonga avo vari mukereke here? <verse number="13" style="v"/>Mwari ndiye achatonga avo vari kunze. “Dzingai munhu akaipa uyu abve pakati penyu.”</para>
  <chapter number="6" style="c"/>
  <para style="s1">Kukwidzana kumatare edzimhosva pakati pavatendi</para>
  <para style="p">
    <verse number="1" style="v"/>Kana mumwe wenyu ane mhosva nomumwe, angatsunga here kumukwirira kumatare avasakarurama pano kumukwirira kuvatsvene? <verse number="2" style="v"/>Hamuzivi here kuti vatsvene vachatonga nyika? Zvino kana muchazotonga nyika, ko, hamungagoni kutonga mhosva duku duku here? <verse number="3" style="v"/>Ko, hamuzivi here kuti muchatonga vatumwa? Ko, kuzoti zvinhu zvoupenyu huno! <verse number="4" style="v"/>Naizvozvo, kana mukapokana pamusoro pezvinhu zvakadai, gadzai savatongi kunyange vanhu vano kutenda kuduku vari mukereke. <verse number="5" style="v"/>Ndinodaro kuti munyadziswe. Ko, pangashayikwa munhu akachenjera pakati penyu here anogona kutonga mhosva pakati pavatendi? <verse number="6" style="v"/>Asi panzvimbo yokuti mudaro, hama inokwirira hama kumatare avasingatendi!</para>
  <para style="p">
    <verse number="7" style="v"/>Izvi zvokuti makatokwidzana kumatare pakati penyu zvinoreva kuti makatokundwa kare. Munoregereiko kubvuma kukanganisirwa? Munoregereiko kubvuma kubirwa? <verse number="8" style="v"/>Asi imi, pachenyu munoba uye munoita zvisakarurama, muchizviitira kuhama dzenyu.</para>
  <para style="p">
    <verse number="9" style="v"/>Ko, hamuzivi here kuti vasakarurama havagari nhaka youmambo hwaMwari? Musanyengerwa: Nokuti mhombwe kana vanonamata zvifananidzo, kana zvifeve, kana varume vanoita zvoufeve, kana varume vanodanana navamwe varume, <verse number="10" style="v"/>kana mbavha, kana vana madyo, kana zvidhakwa, kana vanochera vamwe, kana makororo, havangagari nhaka youmambo hwaMwari. <verse number="11" style="v"/>Uye izvozvo ndizvo zvakanga zvakaita vamwe venyu. Asi makashambidzwa, mukaitwa vatsvene, mukaruramisirwa muzita raIshe Jesu Kristu, uye noMweya waMwari.</para>
  <para style="s1">Upombwe</para>
  <para style="p">
    <verse number="12" style="v"/>Ndinotenderwa zvinhu zvose, asi hazvisi zvose zvinobatsira. Kwandiri zvinhu zvose zvinotenderwa, asi handidi kutongwa kana nechimwe. <verse number="13" style="v"/>Zvokudya ndezvedumbu uye dumbu nderezvokudya, asi Mwari achaparadza zvose zviri zviviri. Muviri hauzi woupombwe, asi ndowaShe, uye naShe ndewomuviri. <verse number="14" style="v"/>Mwari akamutsa Ishe kubva kuvakafa nesimba rake uye achatimutsawo. <verse number="15" style="v"/>Hamuzivi here kuti miviri yenyu mitezo yaKristu? Zvino ndingatora here mitezo yaKristu ndigoiita mitezo youpombwe? Kwete napaduku pose! <verse number="16" style="v"/>Hamuzivi here kuti uyo anosangana nechifeve naiye ava muviri mumwe naye? Nokuti zvinonzi, “Vaviri ava vachava nyama imwe.” <verse number="17" style="v"/>Asi uyo akasanganiswa naShe ava mumwe naye mumweya.</para>
  <para style="p">
    <verse number="18" style="v"/>Tizai upombwe. Zvimwe zvivi zvose zvingaitwa nomunhu zviri kunze kwomuviri wake, asi uyo anoita chivi choupombwe anotadzira muviri wake. <verse number="19" style="v"/>Hamuzivi here kuti muviri wenyu itemberi yaMweya Mutsvene, ari mamuri, uyo wamakagamuchira kubva kuna Mwari? Hamuzi venyu; <verse number="20" style="v"/>makatengwa nomutengo. Naizvozvo kudzai Mwari nomuviri wenyu.</para>
  <chapter number="7" style="c"/>
  <para style="s1">Waniso</para>
  <para style="p">
    <verse number="1" style="v"/>Zvino pamusoro pezvinhu zvamakandinyorera, ndinoti: Zvakanaka kuti munhu arege kuwana mukadzi. <verse number="2" style="v"/>Asi nokuda kwoupombwe, murume mumwe nomumwe ngaave nomukadzi wake, nomukadzi mumwe nomumwe ngaave nomurume wake. <verse number="3" style="v"/>Murume ngaape mukadzi wake zvakafanira, uye nomukadzi adarowo kumurume wake. <verse number="4" style="v"/>Muviri womukadzi hauzi wake oga asi kuti ndewomurume wakewo. Zvimwe chetezvo, muviri womurume hauzi wake oga asi kuti ndewomukadzi wakewo. <verse number="5" style="v"/>Musanyimana, kunze kwokunge matenderana uye kwenguva duku, kuti mumbova nenguva yokunyengetera. Mushure mezvo mosanganazve kuitira kuti Satani arege kukuedzai pakusazvidzora kwenyu. <verse number="6" style="v"/>Ndinotaura izvi ndichikutenderai, kwete somurayiro. <verse number="7" style="v"/>Ndinoshuva kuti dai vanhu vose vakaita seni. Asi munhu mumwe nomumwe ane chipo chake chaakapiwa naMwari; mumwe ane chipo ichi mumwe ane icho.</para>
  <para style="p">
    <verse number="8" style="v"/>Zvino kune vasina kuwana nechirikadzi ndinoti: Zvakanaka kwavari kuti vasawana, sezvandiri. <verse number="9" style="v"/>Asi kana vasingagoni kuzvidzora, vanofanira kuwana, nokuti zviri nani kuwana pane kutsva.</para>
  <para style="p">
    <verse number="10" style="v"/>Kuna vakawana ndinopa murayiro uyu (kwete ini, asi Ishe): Mukadzi ngaarege kuparadzana nomurume wake. <verse number="11" style="v"/>Asi kana akabva, ngaarege kuzowanikwazve, kana kuti ngaayanane nomurume wake. Uye murume haafaniri kuramba mukadzi wake.</para>
  <para style="p">
    <verse number="12" style="v"/>Kuna vamwe vose ndinoti (ini kwete Ishe): Kana hama ino mukadzi asingatendi uye mukadzi achida hake kugara naye, haafaniri kumuramba. <verse number="13" style="v"/>Uye kana mukadzi ane murume asingatendi uye murume achida hake kugara naye, haafaniri kumuramba. <verse number="14" style="v"/>Nokuti murume asingatendi anoitwa mutsvene nokuda kwomukadzi wake, uye mukadzi asingatendi anoitwa mutsvene kubudikidza nomurume wake anotenda. Vana venyu vaizova netsvina, asi zvino vava vatsvene.</para>
  <para style="p">
    <verse number="15" style="v"/>Asi kana asingatendi akaenda, murege aende hake. Murume kana mukadzi anotenda haana kusungwa pakadai; Mwari akatidana kuti tigare murugare. <verse number="16" style="v"/>Nokuti iwe mukadzi unoziva seiko, kana uchaponesa murume wako? Kana, kuti iwe murume unoziva seiko, kana uchaponesa mukadzi wako?</para>
  <para style="p">
    <verse number="17" style="v"/>Zvisinei hazvo, mumwe nomumwe ngaararame upenyu hwaakagoverwa naIshe uye hwaakadanirwa naMwari. Izvi ndizvo zvandinorayira mukereke yose. <verse number="18" style="v"/>Ko, murume akadanwa atodzingiswa kare here? Ngaarege kuitwa asina kudzingiswa. Ko, murume akadanwa asina kudzingiswa here? Ngaarege kudzingiswa. <verse number="19" style="v"/>Kudzingiswa hakuzi chinhu uye kusadzingiswa hakuzi chinhu. Asi kuchengeta mirayiro yaMwari ndiko kunokosha. <verse number="20" style="v"/>Mumwe nomumwe ngaagare ari zvaakanga ari paakadanwa naMwari. <verse number="21" style="v"/>Wakanga uri muranda here pawakadanwa? Ngazvirege kukudya mwoyo; kunyange zvakadaro, kana uchigona kuva wakasununguka, ita saizvozvo. <verse number="22" style="v"/>Nokuti uyo akadanwa naShe ari muranda, ava akasununguka muna She; zvimwe chetezvo, uyo akanga akasununguka paakadanwa ava muranda waKristu. <verse number="23" style="v"/>Makatengwa nomutengo; musava varanda vavanhu. <verse number="24" style="v"/>Hama, mumwe nomumwe, ngaarambe ari paakadanwa naMwari ari.</para>
  <para style="p">
    <verse number="25" style="v"/>Zvino pamusoro pemhandara: Handina murayiro unobva kuna Ishe, asi ndinokuudzai somunhu akapiwa ngoni naShe kuti ave akatendeka. <verse number="26" style="v"/>Nokuda kwenhamo yazvino, ndinofunga kuti zvakanaka kuti munhu agare akadaro. <verse number="27" style="v"/>Wakawana here? Usatsvaka kurambana. Hauna kuwana here? Usatsvaka mukadzi. <verse number="28" style="v"/>Asi kana ukawana, hauna kutadza; asi kana mhandara ikawanikwa haina kutadza. Asi vaya vachawana vachasangana namatambudziko mazhinji muupenyu uye ini handidi kuti musangane nawo.</para>
  <para style="p">
    <verse number="29" style="v"/>Zvandinoreva hama dzangu, ndezvokuti nguva ipfupi. Kubva zvino zvichienda mberi vana vakadzi ngavararame savasina; <verse number="30" style="v"/>vaya vanochema, savasingachemi; vanofara savasingafari; vanotenga chinhu, sokunonzi hachizi chavo; <verse number="31" style="v"/>navaya vane zvinhu zvenyika ino, savasingabatiriri pazviri. Nokuti nyika ino sezvairi nhasi ichapfuura.</para>
  <para style="p">
    <verse number="32" style="v"/>Ndinoda kuti murege kuva nokufunganya. Murume asina kuwana anofunga zvaShe, kuti angafadza Ishe sei. <verse number="33" style="v"/>Asi murume akawana anofunga pamusoro pezvinhu zvenyika ino, kuti angafadza mukadzi wake sei, <verse number="34" style="v"/>uye zvaanoda zvakapatsanurwa. Mukadzi asina kuwanikwa kana mhandara anofunga nezvaShe: Chinangwa ndechokuzvipira kuna She panyama napamweya. Asi mukadzi akawanikwa anofunga zvenyika ino kuti angafadza murume wake sei. <verse number="35" style="v"/>Ndiri kutaura izvi kuti zvikubatsirei, kwete kuti ndikudzivisei, asi kuti murarame munzira yakarurama muchizvipira kuna She zvizere.</para>
  <para style="p">
    <verse number="36" style="v"/>Kana mumwe achifunga kuti ava kuita zvisina kunaka kumhandara yaakatsidzira, uye kana ava namakore akafanira kana achida kumuwana, ngaaite zvaanoda. Haasi kutadza. Vanofanira kuwanana. <verse number="37" style="v"/>Asi uyo munhu anenge azvifunga mupfungwa dzake, asina zvinomumanikidza iye kana achizvidzora, uye kana akatema mumwoyo make kuti haadi kuwana mhandara iyi, murume uyu aitawo chinhu chakanaka. <verse number="38" style="v"/>Saka naizvozvo, uyo anowana mhandara iyi anoitawo zvakanaka, asi uyo asingawani anoita chinhu chakatonakisa.</para>
  <para style="p">
    <verse number="39" style="v"/>Mukadzi akasungwa nomurayiro kumurume wake kana achiri mupenyu. Asi kana murume wake akafa, asununguka kuti awanikwe nomurume waanoda, asi anofanira kuva muna She. <verse number="40" style="v"/>Asi mukuona kwangu, angatonyanya kufara kana akagara akadaro, uye ndinofunga kuti neniwo ndino Mweya waMwari.</para>
  <chapter number="8" style="c"/>
  <para style="s1">Zvokudya Zvakabayirwa kuZvifananidzo</para>
  <para style="p">
    <verse number="1" style="v"/>Zvino, pamusoro pezvokudya zvakabayirwa kuzvifananidzo: Tinoziva kuti tose tino ruzivo. Ruzivo runouyisa kuzvikudza, asi rudo runovaka. <verse number="2" style="v"/>Munhu anofunga kuti anoziva chinhu achigere kuziva zvaanofanira kuziva. <verse number="3" style="v"/>Asi munhu anoda Mwari anozivikanwa naMwari.</para>
  <para style="p">
    <verse number="4" style="v"/>Saka naizvozvo, pamusoro pokudya zvokudya zvakabayirwa kuzvifananidzo: Tinoziva kuti chifananidzo hachizi chinhu zvachose panyika uye kuti hakuna Mwari, asi iye mumwe chete. <verse number="5" style="v"/>Nokuti kunyange dai varipo vanonzi vamwari, kungava kudenga kana panyika (sezvavaripo zvirokwazvo “vamwari” vazhinji uye na“madzishe” mazhinji), <verse number="6" style="v"/>asi isu tina Mwari mumwe chete, ivo Baba, zvinhu zvose zvakabva kwavari uye ndivo vatinoraramira; uye tina She mumwe chete, Jesu Kristu, zvinhu zvose zvakavapo kubudikidza naye, uye nesu tinorarama kubudikidza naye.</para>
  <para style="p">
    <verse number="7" style="v"/>Asi havasi vose vanoziva izvi. Vamwe vanhu vachakabatwa nezvifananidzo zvokuti kana vachidya zvakadai vanodya vachiti zvakabayirwa kuzvifananidzo, uye sezvo hana yavo isati yasimba, inoshatiswa. <verse number="8" style="v"/>Asi, zvokudya hazvingatisvitsi pedyo naMwari; hatina kuipa kana tisina kudya uye hatinatswi kana tadya.</para>
  <para style="p">
    <verse number="9" style="v"/>Asi chenjerai, kuti simba renyu iri rirege kuva chigumbuso kuna vasina simba. <verse number="10" style="v"/>Nokuti kana mumwe asina simba achikuona iwe uno ruzivo urwu uchidya uri mutemberi yechifananidzo, ko, hana yaiye asina simba haingatsungiswi kuti adye izvo zvakabayirwa kuzvifananidzo here? <verse number="11" style="v"/>Naizvozvo, hama iyi isina simba, iyo yakafirwa naKristu ichaparadzwa nokuziva kwako. <verse number="12" style="v"/>Kana mukatadzira hama dzenyu zvakadai uye muchikuvadza hana dzavo dzisina simba, munotadzira Kristu. <verse number="13" style="v"/>Naizvozvo, kana zvandinodya zvichigumbusa hama yangu handichazodyizve nyama, kuti ndirege kuzomugumbusa.</para>
  <chapter number="9" style="c"/>
  <para style="s1">Kodzero dzoMupostori</para>
  <para style="p">
    <verse number="1" style="v"/>Handina kusununguka here? Handizi mupostori here? Handina kuona Jesu Kristu Ishe wedu here? Imi hamusi chibereko chebasa rangu muna She here? <verse number="2" style="v"/>Kunyange zvangu ndisiri mupostori kuna vamwe, zvirokwazvo ndiri mupostori kwamuri! Nokuti imi ndimi chisimbiso choupostori hwangu muna She.</para>
  <para style="p">
    <verse number="3" style="v"/>Uku ndiko kuzvidavirira kwangu kuna avo vanondigarira matare. <verse number="4" style="v"/>Hatina kodzero yokuva nezvokudya nezvokunwa here? <verse number="5" style="v"/>Hatina kodzero yokufamba nomukadzi mutendi here sezvinoita vamwe vapostori navanunʼuna vaShe naKefasi? <verse number="6" style="v"/>Kana kuti ini ndoga naBhanabhasi ndisu tinofanira kushanda kuti tirarame?</para>
  <para style="p">
    <verse number="7" style="v"/>Ndianiko angandorwa muhondo achizviripira mubayiro? Ndianiko angasima munda wamazambiringa uye akasadya mazambiringa acho? Ndianiko angafudza makwai uye akasanwa mukaka wawo? <verse number="8" style="v"/>Ko, ndinotaura izvo nokutaura kwavanhu here? Ko, murayiro haurevi zvimwe chetezvo here? <verse number="9" style="v"/>Nokuti zvakanyorwa mumurayiro waMozisi, zvichinzi, “Usasunga muromo wenzombe kana ichipura zviyo.” Ko, Mwari ane hanya nenzombe here? <verse number="10" style="v"/>Zvirokwazvo anotaura izvi kwatiri, hazvisizvo here? Hongu, zvakanyorerwa isu, nokuti kana murimi achirima, nomupuri achipura, anofanira kuita izvi netariro yokuti achagoverwawo gohwo. <verse number="11" style="v"/>Kana isu takadyara zvinhu zvomweya pakati penyu, chingava chinhu chikuru here kana tikakohwa zvinhu zvenyu zvenyama? <verse number="12" style="v"/>Kana vamwe vane kodzero iyi yokuwana rubatsiro kubva kwamuri, hatifaniri kutowana zvikuru here?</para>
  <para style="p">Asi hatina kushandisa kodzero iyi. Asi tinotambudzika pane zvose kuitira kuti tirege kukanganisa vhangeri raKristu. <verse number="13" style="v"/>Hamuzivi here kuti vaya vanoshumira mutemberi vanowana zvokudya zvavo mutemberi, uye vanoshumira paaritari vanodya zvearitari? <verse number="14" style="v"/>Saizvozvowo, Ishe akarayira kuti vanoparidza vhangeri vanofanira kuwana zvinovararamisa kubva pavhangeri.</para>
  <para style="p">
    <verse number="15" style="v"/>Asi handina kushandisa kana imwe yekodzero idzi. Uye handisi kunyora izvi ndine tariro yokuti muchandiitira zvinhu zvakadai. Zviri nani kuti ndife zvangu pano kuti mumwe munhu anditorere chinhu ichi chandinozvirumbidza nacho. <verse number="16" style="v"/>Asi kana ndichiparidza vhangeri, handingazvirumbidzi, nokuti ndinosungirwa kuti ndiparidze. Ndine nhamo, kana ndisingaparidzi vhangeri! <verse number="17" style="v"/>Kana ndichiparidza nokuda kwangu, ndino mubayiro; kana ndichiita ndisingadi, ndiri kungoita chete izvo zvandakapiwa kuti ndiite. <verse number="18" style="v"/>Zvino mubayiro wangu ndoweiko? Ndiwo uyu, kuti mukuparidza vhangeri ndizviite pasina muripo, uye ndisingashandisi kodzero dzangu mukuriparidza.</para>
  <para style="p">
    <verse number="19" style="v"/>Kunyange zvangu ndakasununguka uye ndisiri muranda womunhu, ndakazviita muranda wavose, kuti ndiwane vazhinji kwazvo. <verse number="20" style="v"/>KuvaJudha ndakava somuJudha, kuti ndiwane vaJudha. Kuna vari pasi pomurayiro ndakava somunhu ari pasi pomurayiro (kunyange ini ndisiri pasi pomurayiro), kuti ndiwane vari pasi pomurayiro. <verse number="21" style="v"/>Kuna vasina murayiro, ndakava somunhu asina murayiro (kunyange zvangu ndisina kusununguka kubva pamurayiro waMwari, ndiri pasi pomurayiro waKristu), kuti ndiwane vaya vasina murayiro. <verse number="22" style="v"/>Kuna vasina simba ndakava sendisina simba, kuti ndiwane vaya vasina simba. Ndakava zvose kuvanhu vose kuitira kuti ndiponese vamwe nemitoo yose inogoneka. <verse number="23" style="v"/>Ndinoita zvose izvi nokuda kwevhangeri, kuti ndigovere maropafadzo aro.</para>
  <para style="p">
    <verse number="24" style="v"/>Hamuzivi here kuti panhangemutange vanhu vose vanomhanya, asi mumwe chete ndiye anopiwa mubayiro? Mhanyai zvokuti mugowana mubayiro.</para>
  <para style="p">
    <verse number="25" style="v"/>Vanhu vose vanopinda mumutambo vanozvirovedza zvakaoma. Vanoita izvi kuti vawane korona isingagari; asi isu tinozviita kuti tiwane korona inogara nokusingaperi. <verse number="26" style="v"/>Naizvozvo handimhanyi somunhu asina chinangwa; handirwi somunhu anorova mhepo. <verse number="27" style="v"/>Kwete, ndinorovedzera muviri wangu uye ndinouita muranda wangu kuitira kuti mushure mokunge ndapedza kuparidzira vamwe, ini pachangu ndirege kushayiwa mubayiro.</para>
  <chapter number="10" style="c"/>
  <para style="s1">Yambiro inobva paNhoroondo yavaIsraeri</para>
  <para style="p">
    <verse number="1" style="v"/>Nokuti hama dzangu, handidi kuti murege kuziva kuti madzibaba edu ose akanga ari pasi pegore uye kuti vose vakayambuka gungwa. <verse number="2" style="v"/>Vose vakabhabhatidzwa muna Mozisi mugore nomugungwa. <verse number="3" style="v"/>Vose vakadya zvokudya zvimwe chete zvoMweya <verse number="4" style="v"/>uye vose vakanwa zvokunwa zvimwe chete zvomweya; nokuti vakanwa kubva padombo romweya rakafamba navo, uye dombo iri raiva Kristu. <verse number="5" style="v"/>Kunyange zvakadaro, Mwari haana kufadzwa navazhinji vavo; mitumbi yavo yakaparadzirwa murenje.</para>
  <para style="p">
    <verse number="6" style="v"/>Zvino, zvinhu izvi zvakanga zviri semienzaniso kwatiri, kuti tirege kuisa mwoyo yedu pazvinhu zvakaipa sezvavakaita. <verse number="7" style="v"/>Musanamata zvifananidzo, sezvakaita vamwe vavo; sezvazvakanyorwa zvichinzi: “Vanhu vakagara pasi vakadya, vakanwa, uye vakasimuka kuti vatambe.” <verse number="8" style="v"/>Hatifaniri kuita upombwe, sezvakaita vamwe vavo, uye vakafa zviuru makumi maviri nezvitatu muzuva rimwe chete. <verse number="9" style="v"/>Hatifaniri kuedza Ishe, sezvakaita vamwe vavo, uye vakaurayiwa nenyoka. <verse number="10" style="v"/>Uye murege kugununʼuna sezvakaita vamwe vavo, uye vakazourayiwa nomutumwa wokuparadza.</para>
  <para style="p">
    <verse number="11" style="v"/>Zvinhu izvi zvakaitika kwavari semienzaniso kwatiri uye zvikanyorwa kuti zvive yambiro kwatiri, iyesu takasvikirwa nokuzadziswa kwokuguma kwenyika. <verse number="12" style="v"/>Saka, kana uchifunga kuti wakamira zvakasimba, chenjera kuti urege kuwa! <verse number="13" style="v"/>Hakuna muedzo wakakuwirai imi, kunze kwaiwo unowira munhu wose. Uye Mwari akatendeka, haangatenderi kuti muedzwe kupfuura pamunogona napo. Asi kana muchiedzwa, iye achakupai nzira yokubuda nayo kuti mugone kutsunga pairi.</para>
  <para style="s1">Mitambo yeZvifananidzo neChirariro chaShe</para>
  <para style="p">
    <verse number="14" style="v"/>Naizvozvo, shamwari dzangu dzinodikanwa, tizai kunamata zvifananidzo. <verse number="15" style="v"/>Ndiri kutaura kuvanhu vakachenjera; zvitongerei pachenyu pane zvandinotaura. <verse number="16" style="v"/>Ko, mukombe wokuvonga watinovonga, hakuzi kusangana neropa raKristu here? Uye chingwa chatinomedura, hakuzi kusangana nomuviri waKristu here? <verse number="17" style="v"/>Nokuti pane chingwa chimwe chete, isu vazhinji tiri muviri mumwe, nokuti tinogovana tose pachingwa chimwe.</para>
  <para style="p">
    <verse number="18" style="v"/>Cherechedzai vanhu veIsraeri: Ko, avo vanodya zvibayiro havagovani nearitari here? <verse number="19" style="v"/>Ko, ndinoreva kuti chibayiro chinobayirwa chifananidzo chinhu here, kana kuti chifananidzo chinhu here? <verse number="20" style="v"/>Kwete, asi zvibayiro zvavahedheni zvinopiwa kumadhimoni kwete kuna Mwari, uye ini handidi kuti mugovane namadhimoni. <verse number="21" style="v"/>Hamunganwi mukombe waShe uye nomukombe wamadhimoniwo; hamungavi nomugove patafura yaShe uye napatafura yamadhimoni. <verse number="22" style="v"/>Tiri kuedza kumutsa godo raShe here? Takasimba kupfuura iye here?</para>
  <para style="s1">Kusununguka kwoMutendi</para>
  <para style="p">
    <verse number="23" style="v"/>Zvinhu zvose zvinotenderwa, asi hazvisi zvose zvinobatsira. Zvinhu zvose zvinotenderwa, asi hazvisi zvose zvinovaka. <verse number="24" style="v"/>Munhu ngaarege kutsvaka zvakamunakira iye, asi zvakanakira vamwe.</para>
  <para style="p">
    <verse number="25" style="v"/>Idyai zvose zvinotengeswa pamusika wenyama musingabvunzi chinhu nokuda kwehana, <verse number="26" style="v"/>nokuti, “Nyika ndeyaShe, nokuzara kwayo.”</para>
  <para style="p">
    <verse number="27" style="v"/>Kana mumwe asingatendi akakukoka kuzodya, uye kana uchida kuenda, udye zvose zvinenge zvaiswa pamberi pako usingabvunzi mubvunzo nokuda kwehana. <verse number="28" style="v"/>Asi kana mumwe akati kwauri, “Ichi chipiriso chakabayirwa,” rega kudya, nokuda kwaiye akuratidza, uye nokuda kwehana, <verse number="29" style="v"/>ndinoreva hana yomumwe, kwete yako. Nokuti kusununguka kwangu kungatongerweiko nehana yomumwe? <verse number="30" style="v"/>Kana ini ndichidya ndavonga, ndingagotukirweiko nokuda kwechinhu chandavonga Mwari pamusoro pacho?</para>
  <para style="p">
    <verse number="31" style="v"/>Naizvozvo, kunyange muchidya kana kunwa, chinhu chipi nechipi chamungaita, itai zvose kuti Mwari agokudzwa. <verse number="32" style="v"/>Musagumbusa munhu upi noupi zvake, angava muJudha, kana muGiriki kana kereke yaMwari, <verse number="33" style="v"/>kunyange sezvandinoedzawo kufadza munhu wose pazvinhu zvose. Nokuti handitsvaki zvakandinakira ini asi zvakanakira vazhinji, kuitira kuti vagoponeswa.</para>
  <chapter number="11" style="c"/>
  <para style="p">
    <verse number="1" style="v"/>Teverai muenzaniso wangu, sezvandinotevera muenzaniso waKristu.</para>
  <para style="s1">Zvinofanira kuitwa paKunamata</para>
  <para style="p">
    <verse number="2" style="v"/>Ndinokurumbidzai nokuti munondirangarira pazvinhu zvose, uye muchichengeta dzidziso, sezvandakakudzidzisai.</para>
  <para style="p">
    <verse number="3" style="v"/>Zvino ndinoda kuti muzive kuti musoro womurume wose ndiKristu, uye musoro womukadzi murume, uye musoro waKristu ndiye Mwari. <verse number="4" style="v"/>Murume mumwe nomumwe anonyengetera kana kuprofita musoro wake wakafukidzwa, anoninipisa musoro wake. <verse number="5" style="v"/>Uye mukadzi mumwe nomumwe anonyengetera kana kuprofita musoro wake usina kufukidzwa, anoninipisa musoro wake, zvakangofanana nokuva nomusoro wakaveurwa. <verse number="6" style="v"/>Kana mukadzi asingafukidzi musoro wake, anofanira kugera bvudzi rake; asi kana zvichinyadzisa mukadzi kuti agerwe bvudzi rake, anofanira kufukidza musoro wake. <verse number="7" style="v"/>Murume haafaniri kufukidza musoro wake, sezvo ari mufananidzo nokubwinya kwaMwari; asi mukadzi kubwinya kwomurume. <verse number="8" style="v"/>Nokuti murume haana kubva pamukadzi, asi mukadzi ndiye akabva pamurume; <verse number="9" style="v"/>uye murume haana kusikirwa mukadzi, asi mukadzi ndiye akasikirwa murume. <verse number="10" style="v"/>Nokuda kwechikonzero ichi, uye nokuda kwavatumwa, mukadzi anofanira kuva nechiratidzo chesimba pamusoro wake.</para>
  <para style="p">
    <verse number="11" style="v"/>Kunyange zvakadaro, muna She mukadzi haazi kunze kwomurume, nomurume haazi kunze kwomukadzi. <verse number="12" style="v"/>Nokuti mukadzi sezvaakabva pamurume, saizvozvowo murume anozvarwa nomukadzi asi zvose zvinobva kuna Mwari. <verse number="13" style="v"/>Tongai imi pachenyu kuti: Zvakafanira here kuti mukadzi anyengetere kuna Mwari asina kufukidza musoro wake? <verse number="14" style="v"/>Ko, hamudzidziswi namasikirwo ezvinhu kuti kana murume ane bvudzi refu, anonyadziswa nazvo here, <verse number="15" style="v"/>asi kuti kana mukadzi ane bvudzi refu, ndiko kubwinya kwake? Nokuti bvudzi refu rakapiwa kwaari kuti rive chifukidzo. <verse number="16" style="v"/>Zvino kana pane anoda kuita gakava pazviri, hatina tsika dzakadaro kunyange kereke dzaMwari.</para>
  <para style="s1">Chirariro chaShe</para>
  <para style="p">
    <verse number="17" style="v"/>Pane zvakarayirwa zvinotevera handikurumbidzei, nokuti hamuunganiri zvakanaka asi zvakaipa. <verse number="18" style="v"/>Chokutanga, ndakanzwa kuti pamunoungana pamwe chete sekereke, pane kupesana pakati penyu, uye ndingangozvitenda. <verse number="19" style="v"/>Nokuti dzidziso dzakatsaukana dzinofanira kuva pakati penyu, kuti zvionekwe kuti vakatendeka kuna Mwari ndavapi. <verse number="20" style="v"/>Pamunoungana, hachisi chirariro chaShe chamunodya, <verse number="21" style="v"/>nokuti kana modya, mumwe nomumwe wenyu anongotanga kudya asingamiriri vamwe. Mumwe anosara ane nzara, mumwewo anodhakwa. <verse number="22" style="v"/>Ko, hamuna dzimba kwamungadyira nokunwira here? Kana kuti munozvidza kereke yaMwari nokunyadzisa vasina chinhu here? Zvino ndichatiiko kwamuri? Ndingakurumbidzai nokuda kwaizvozvi here? Zvirokwazvo kwete!</para>
  <para style="p">
    <verse number="23" style="v"/>Nokuti ndakagamuchira kubva kuna She icho chandakakupai kuti Ishe Jesu, usiku hwaakapandukirwa, akatora chingwa, <verse number="24" style="v"/>uye mushure mokunge avonga, akachimedura akati, “Uyu ndiwo muviri wangu, unomedurirwa imi; itai izvi muchindirangarira.” <verse number="25" style="v"/>Saizvozvowo, mushure mechirariro akatora mukombe, achiti, “Mukombe uyu ndiwo sungano itsva muropa rangu; itai izvi nguva dzose kana muchiunwa, muchindirangarira.” <verse number="26" style="v"/>Nokuti nguva dzose kana muchidya chingwa ichi nokunwa mukombe uyu, munoparidza rufu rwaShe kusvikira achidzoka.</para>
  <para style="p">
    <verse number="27" style="v"/>Naizvozvo ani naani anodya chingwa nokunwa mukombe waShe nomutoo usina kufanira achabatwa nemhosva yokutadzira muviri neropa raShe. <verse number="28" style="v"/>Munhu anofanira kuti azviedze asati adya chingwa nokunwa mukombe. <verse number="29" style="v"/>Nokuti ani naani anodya nokunwa asingacherechedzi muviri waShe anozvidyira nokuzvinwira kutongwa kwake. <verse number="30" style="v"/>Ndokusaka vazhinji pakati penyu vasina simba uye vachirwara, uye vamwe venyu vavete. <verse number="31" style="v"/>Asi kana tikazviedza pachedu, hatingazotongwi. <verse number="32" style="v"/>Kana tikatongwa naShe, tiri kurangwa kuitira kuti tirege kuzoraswa pamwe chete nenyika.</para>
  <para style="p">
    <verse number="33" style="v"/>Saka naizvozvo, hama dzangu, kana muchiungana pakudya, miriranai. <verse number="34" style="v"/>Kana mumwe aine nzara, anofanira kudya kumba kwake, kuitira kuti pamunoungana pamwe chete murege kutongwa.</para>
  <para style="p">Uye kana ndichinge ndasvika ndichakudzidzisai zvimwe.</para>
  <chapter number="12" style="c"/>
  <para style="s1">Zvipo zvoMweya</para>
  <para style="p">
    <verse number="1" style="v"/>Zvino pamusoro pezvipo zvoMweya, hama, handidi kuti muve musingazivi. <verse number="2" style="v"/>Munoziva kuti pamakanga muri vahedheni, makanga muchitungamirirwa uye nokutsauswa muchiiswa kuzvifananidzo zvisingagoni kutaura. <verse number="3" style="v"/>Naizvozvo ndinokuudzai kuti hakuna munhu anotaura noMweya waMwari anoti, “Jesu ngaatukwe.” Uye hakuna munhu anoti, “Jesu ndiye Ishe,” asi naMweya Mutsvene.</para>
  <para style="p">
    <verse number="4" style="v"/>Kuna marudzi akasiyana ezvipo, asi Mweya ndomumwe. <verse number="5" style="v"/>Kuna marudzi akasiyana oushumiri, asi Ishe mumwe. <verse number="6" style="v"/>Kuna marudzi akasiyana amabasa, asi Mwari mumwe ndiye anoita zvose muvanhu vose.</para>
  <para style="p">
    <verse number="7" style="v"/>Zvino mumwe nomumwe anopiwa kuratidzwa kwoMweya kuti vose vabatsirwe. <verse number="8" style="v"/>Nokuti mumwe anopiwa noMweya shoko rouchenjeri, mumwe shoko rokuziva noMweya mumwe chete, <verse number="9" style="v"/>mumwe kutenda noMweya mumwe chete, mumwe zvipo zvokuporesa noMweya mumwe chete, <verse number="10" style="v"/>mumwe mabasa esimba, mumwe kuprofita, mumwe kuzivisisa mweya, mumwe kutaura nendimi dzakasiyana-siyana, uyezve mumwe kududzirwa kwendimi. <verse number="11" style="v"/>Zvose ibasa raMweya mumwe chete uye anopa mumwe nomumwe, sezvaanoda.</para>
  <para style="s1">Muviri Mumwe Chete, Mitezo Mizhinji</para>
  <para style="p">
    <verse number="12" style="v"/>Muviri chinhu chimwe chete, kunyange une mitezo mizhinji; uye kunyange mitezo yawo iri mizhinji, inoumba muviri mumwe chete. Ndizvowo zvakaita Kristu. <verse number="13" style="v"/>Nokuti tose takabhabhatidzwa noMweya mumwe mumuviri mumwe, vangava vaJudha kana vaGiriki, varanda kana vakasununguka, uye tose tikapiwa kuti tinwe Mweya mumwe.</para>
  <para style="p">
    <verse number="14" style="v"/>Zvino muviri hauna kuumbwa nomutezo mumwe, asi mizhinji. <verse number="15" style="v"/>Kana rutsoka rukati, “Nokuti handisi ruoko, saka handisi womuviri,” harungaregi kuva chikamu chomuviri nokuda kwechikonzero ichocho. <verse number="16" style="v"/>Uye kana nenzeve ikati, “Nokuti handisi ziso, saka handisi chikamu chomuviri,” haringaregi kuva chikamu chomuviri nokuda kwechikonzero ichocho. <verse number="17" style="v"/>Kana kuti dai muviri wose waiva ziso, kunzwa kwaizovepiko? Kana kuti dai muviri wose waive nzeve, ko, kunhuhwidza kwaizovepiko? <verse number="18" style="v"/>Asi zvino Mwari akaisa mitezo pamuviri, mumwe nomumwe wayo, sezvaakada kuti ive. <verse number="19" style="v"/>Kana dai yose waiva mutezo mumwe, ko, muviri waizovepiko? <verse number="20" style="v"/>Sezvazviri, kune mitezo mizhinji asi muviri mumwe.</para>
  <para style="p">
    <verse number="21" style="v"/>Ziso haringati kuruoko, “Handinei newe!” Uye musoro haungati kurutsoka, “Handinei newe!” <verse number="22" style="v"/>Asi kutoti mitezo yomuviri inenge isina simba, ndiyo inodikanwa, <verse number="23" style="v"/>uye mitezo yatinofunga kuti haikudzwi ndiyo yatinokudza kwazvo, <verse number="24" style="v"/>asi mitezo yakanaka haidi kushongedzwa. Asi Mwari akabatanidza mitezo yomuviri uye akapa kukudzwa kukuru kumitezo iya isingakudzwi, <verse number="25" style="v"/>kuitira kuti parege kuva nokupesana pamuviri, asi kuti mitezo ichengetane zvakaenzana. <verse number="26" style="v"/>Kana mumwe mutezo uchitambudzika, mitezo yose inotambudzika pamwe chete nawo; kana mutezo mumwe ukakudzwa, mitezo yose inofara pamwe chete nawo.</para>
  <para style="p">
    <verse number="27" style="v"/>Zvino imi muri muviri waKristu, uye mumwe nomumwe wenyu mutezo wawo. <verse number="28" style="v"/>Uye mukereke, Mwari akagadza pakutanga vapostori, vechipiri vaprofita, vechitatu vadzidzisi, tevere vaiti vezvishamiso, uye navane zvipo zvokuporesa, navanobatsira vamwe, vaya vane zvipo zvokufambisa basa, uye navaya vanotaura nendimi dzakasiyana-siyana. <verse number="29" style="v"/>Vose vapostori here? Vose vaprofita here? Vose vadzidzisi here? Vose vanoita zvishamiso here? <verse number="30" style="v"/>Vose vane zvipo zvokuporesa here? Vose vanotaura nendimi here? Vose vanodudzira here? <verse number="31" style="v"/>Asi shuvai kwazvo zvipo zvikuru.</para>
  <para style="s1">Rudo</para>
  <para style="p">Uye zvino ndichakuratidzai nzira yakanaka kupfuura dzose.</para>
  <chapter number="13" style="c"/>
  <para style="p">
    <verse number="1" style="v"/>Kunyange ndikataura nendimi dzavanhu nedzavatumwa, asi ndisina rudo, ndakaita sedare rinorira kana ndarira dzinongoti ngwerengwere. <verse number="2" style="v"/>Kana ndine chipo chokuprofita uye ndichinzwisisa zvakavanzika zvose noruzivo rwose, uye kana ndino kutenda kunofambisa makomo, asi ndisina rudo, handisi chinhu. <verse number="3" style="v"/>Kana ndikagovera zvose zvandinazvo kuvarombo uye kana ndikaisa muviri wangu kuti upiswe, asi kana ndisina rudo, hazvindibatsiri chinhu.</para>
  <para style="p">
    <verse number="4" style="v"/>Rudo runo mwoyo murefu, rudo runo mwoyo munyoro. Haruna godo, haruna manyawi haruzvikudzi. <verse number="5" style="v"/>Haruiti zvokuvirimira vamwe, harutsvaki zvarwo, harukurumidzi kutsamwa, haruna pfundi pfundi. <verse number="6" style="v"/>Rudo harufariri zvakaipa, asi runofarira chokwadi. <verse number="7" style="v"/>Runodzivirira nguva dzose, runovimba nguva dzose, rune tariro nguva dzose, runotsungirira nguva dzose.</para>
  <para style="p">
    <verse number="8" style="v"/>Rudo harutongoperi. Zvino kana kuri kuprofita, kuchapera; kana dziri ndimi, dzichagumiswa; kana rwuri ruzivo, ruchapfuura. <verse number="9" style="v"/>Nokuti tinoziva zvisakakwana uye tinoprofita zvisakakwana, <verse number="10" style="v"/>asi kana zvakakwana zvasvika, zvisakakwana zvichabviswa. <verse number="11" style="v"/>Pandaiva mwana ndaitaura somwana, ndaifunga somwana, ndairangarira somwana. Zvino zvandava murume, ndakabvisa zvinhu zvoumwana. <verse number="12" style="v"/>Nokuti zvino tinoona asi hationi zvakanaka somuchionioni; asi nenguva iyo tichaonana chiso nechiso. Iye zvino ndinoziva zvisakakwana; asi ndichaziva zvizere, kunyange sezvandinozivikanwa zvizere.</para>
  <para style="p">
    <verse number="13" style="v"/>Uye zvinhu zvitatu izvi ndizvo zvinogara, zvinoti kutenda, tariro norudo. Asi chikuru pakati peizvi ndirwo rudo.</para>
  <chapter number="14" style="c"/>
  <para style="s1">Zvipo zvoKuprofita noKutaura neNdimi</para>
  <para style="p">
    <verse number="1" style="v"/>Teverai nzira yorudo uye mushuve kwazvo zvipo zvomweya, zvikuru sei chipo chokuprofita. <verse number="2" style="v"/>Nokuti ani naani anotaura nendimi haatauri kuvanhu asi kuna Mwari. Zvirokwazvo, hapana anomunzwa; anotaura zvakavanzika mumweya wake. <verse number="3" style="v"/>Asi anoprofita anotaura kuvanhu kuti vasimbiswe, vakurudzirwe uye kuti vanyaradzwe. <verse number="4" style="v"/>Uyo anotaura nendimi anozvisimbisa iye asi anoprofita anosimbisa kereke. <verse number="5" style="v"/>Ndinoda kuti mumwe nomumwe wenyu ataure nendimi, asi zvikuru kuti muprofite. Anoprofita mukuru kuna anotaura nendimi, asi kunze kwokunge achidudzira, kuti kereke igosimbiswa.</para>
  <para style="p">
    <verse number="6" style="v"/>Zvino hama, kana ndikauya kwamuri ndichitaura nendimi, ndingakubatsirai seiko, asi kuti kana ndichitaura nokuzarurirwa kana ruzivo kana chiprofita kana shoko rokurayira? <verse number="7" style="v"/>Kunyange zvinhu zvisina upenyu zvinorirawo wani, zvakaita senyere kana rudimbwa, munhu achaziva seiko kana zvisingasiyani pakurira kwazvo? <verse number="8" style="v"/>Uyezve kana hwamanda isingariri kwazvo, ndianiko angagadzirira kundorwa? <verse number="9" style="v"/>Zvakadaro nemi. Kana musingatauri mashoko nendimi dzinonyatsozivikanwa, ko, pane anganzwa here zvamunotaura? Nokuti muchangotaura henyu mumhepo. <verse number="10" style="v"/>Zvirokwazvo panyika pane mitauro mizhinji yakasiyana-siyana, asi hakuna kana mumwe usina zvaunoreva. <verse number="11" style="v"/>Zvino kana ndisinganzwisisi zvinotaurwa nomunhu, ndiri mutorwa kumutauri, uye naiyewo mutorwa kwandiri. <verse number="12" style="v"/>Zvakadarowo nemi. Sezvo muchishuva zvipo zvoMweya, edzai zvikuru kushingairira zvipo zvinovaka kereke.</para>
  <para style="p">
    <verse number="13" style="v"/>Nokuda kwechikonzero ichi, ani naani anotaura nendimi anofanira kunyengetera kuti adudzirewo zvaanotaura. <verse number="14" style="v"/>Nokuti kana ndichinyengetera nendimi, mweya wangu ndiwo unonyengetera, asi kufunga kwangu hakuna zvibereko. <verse number="15" style="v"/>Zvino ndichaiteiko? Ndichanyengetera nomweya wangu, ndichanyengeterawo nokufunga kwangu; ndichaimba nomweya wangu, asi ndichaimbawo nokufunga kwangu. <verse number="16" style="v"/>Kana uchirumbidza Mwari nomweya wako, ko, uyo agere pakati pavasingazivi achati, “Ameni” seiko, pakuvonga kwako, sezvo asinganzwisisi zvauri kutaura? <verse number="17" style="v"/>Unogona kunge uchivonga zvako zvakanaka, asi mumwe munhu haasimbiswi.</para>
  <para style="p">
    <verse number="18" style="v"/>Ndinovonga Mwari kuti ndinotaura nendimi zhinji kupfuura imi mose. <verse number="19" style="v"/>Asi mukereke ndingada zvangu kutaura mashoko mashanu nokufunga kwangu kuti ndidzidzise vamwe pano kutaura mashoko zviuru gumi norumwe rurimi.</para>
  <para style="p">
    <verse number="20" style="v"/>Hama, regai kufunga savana. Pazvinhu zvakaipa ivai savacheche, asi pakufunga kwenyu muve savanhu vakuru. <verse number="21" style="v"/>MuMurayiro makanyorwa muchinzi:</para>
  <para style="q1">“Kubudikidza navanhu vedzimwe ndimi</para>
  <para style="q2">uye kubudikidza nemiromo yavatorwa,</para>
  <para style="q1">ndichataura kuvanhu ava,</para>
  <para style="q2">asi kunyange zvakadaro havanganditeereri,”</para>
  <para style="q4">ndizvo zvinotaura Ishe.</para>
  <para style="p">
    <verse number="22" style="v"/>Naizvozvo, ndimi hadzizi chiratidzo kuvatendi asi kuna vasingatendi; asiwo chiprofita ndechavatendi, kwete vasingatendi. <verse number="23" style="v"/>Saka kana kereke yose yaungana pamwe chete uye vose vakataura nendimi, uye vamwe vasinganzwisisi kana vasingatendi vakapinda, havangati mava kupenga here? <verse number="24" style="v"/>Asi kana asingatendi kana mumwe munhu asinganzwisisi akapinda vanhu vose vachiprofita, achabatwa nazvo akaziva kuti iye mutadzi uye kuti achatongwa nazvo, <verse number="25" style="v"/>uye zvakavanzika zvomweya wake zvinoratidzwa. Naizvozvo achawira pasi nechiso chake agonamata Mwari, uye agopupura kuti Mwari ari pakati penyu zvirokwazvo.</para>
  <para style="s1">Mutoo wakanaka wokunamata nawo</para>
  <para style="p">
    <verse number="26" style="v"/>Zvino tichatiiko, hama? Kana muchiungana, mumwe nomumwe ane rwiyo, kana shoko rokurayira, chaakazarurirwa, ndimi kana kududzira. Zvose izvi ngazviitwe kuti zvisimbise kereke. <verse number="27" style="v"/>Kana mumwe achitaura nendimi, vaviri, kana vatowanda, vatatu, ngavataure mumwe mushure momumwe, uye mumwe ngaadudzire. <verse number="28" style="v"/>Kana pasina anodudzira, ari kutaura ngaanyarare mukereke uye ngaazvitaurire pachake uye nokuna Mwari.</para>
  <para style="p">
    <verse number="29" style="v"/>Vaprofita vaviri kana vatatu ngavataure uye vamwe ngavanyatsoongorora zvaataura. <verse number="30" style="v"/>Uye kana kuzarurirwa kwasvika kuno mumwe munhu agere pasi, mutauri wokutanga ngaanyarare. <verse number="31" style="v"/>Nokuti mose munogona kuprofita muchitevedzana mumwe mushure momumwe, kuitira kuti vose varayirwe uye vakurudzirwe. <verse number="32" style="v"/>Mweya yavaprofita inozviisa pasi pavaprofita. <verse number="33" style="v"/>Nokuti Mwari haasi Mwari wenyonganyonga asi worugare.</para>
  <para style="p">Sezvinoitwa mune dzimwe kereke dzose dzavatsvene, <verse number="34" style="v"/>vakadzi ngavanyarare mukereke. Havatenderwi kutaura asi ngavazviise pasi sezvinoreva murayiro. <verse number="35" style="v"/>Kana vachida kubvunza chimwe chinhu, ngavabvunze varume vavo kumba; nokuti hazvina kufanira kuti mukadzi ataure mukereke.</para>
  <para style="p">
    <verse number="36" style="v"/>Ko, shoko raMwari rakatanga nemi here? Kana kuti rakasvika kwamuri moga here? <verse number="37" style="v"/>Kana munhu achifunga kuti muprofita kana kuti ane chipo chomweya, ngaatende kuti zvandinokunyorerai murayiro waShe. <verse number="38" style="v"/>Kana akasatenda izvi, iye pachake ngaasatendwe.</para>
  <para style="p">
    <verse number="39" style="v"/>Naizvozvo, hama dzangu, ivai nechido chokuprofita, uye musadzivisa kutaura nendimi. <verse number="40" style="v"/>Asi zvinhu zvose ngazviitwe nomutoo wakafanira uye zvichitevedza mutemo.</para>
  <chapter number="15" style="c"/>
  <para style="s1">Kumuka kwaKristu</para>
  <para style="p">
    <verse number="1" style="v"/>Zvino hama, ndinoda kukuyeuchidzai vhangeri randakakuparidzirai, iro ramakagamuchira uye ramakamira mariri. <verse number="2" style="v"/>Nevhangeri irori munoponeswa, kana mukabatirira kwazvo pashoko randakakuparidzirai. Zvimwe makatenda pasina.</para>
  <para style="p">
    <verse number="3" style="v"/>Nokuti zvandakagamuchira sezvinokosha pakutanga ndizvo zvandakakupaiwo: kuti Kristu akafira zvivi zvedu sezvazvakanyorwa muMagwaro, <verse number="4" style="v"/>kuti akavigwa, akamutswa pazuva rechitatu sezvazvakanyorwa muMagwaro, <verse number="5" style="v"/>uye kuti akazviratidza kuna Petro, tevere kuna vane gumi navaviri. <verse number="6" style="v"/>Mushure mezvo akazviratidza kuhama dzaipfuura mazana mashanu panguva imwe chete, vazhinji vavo vachiri vapenyu, kunyange zvazvo vamwe vavete. <verse number="7" style="v"/>Ipapo akazozviratidza kuna Jakobho, mushure mezvo kuvapostori, <verse number="8" style="v"/>uye pakupedzisira akazozviratidza kwandiriwo, sokuna akazvarwa nguva isati yasvika.</para>
  <para style="p">
    <verse number="9" style="v"/>Nokuti ndiri muduku kuvapostori vose, uye handikodzeri kunzi mupostori, nokuti ndakatambudza kereke yaMwari. <verse number="10" style="v"/>Asi nokuda kwenyasha dzaMwari ndiri zvandiri uye nyasha dzake kwandiri hadzina kuva pasina. Kwete, ndakashanda kupfuura vose, asi ndisiri ini, asi nyasha dzaMwari dzaiva neni. <verse number="11" style="v"/>Ipapo kunyange dai ndiri ini kana ivo, izvi ndizvo zvatinoparidza, uye izvi ndizvo zvamakatenda.</para>
  <para style="s1">Kumutswa kwaVakafa</para>
  <para style="p">
    <verse number="12" style="v"/>Asi kana kuchiparidzwa kuchinzi Kristu akamutswa kubva kuvakafa, ko, vamwe venyu vangareva sei kuti hakuna kumutswa kwavakafa? <verse number="13" style="v"/>Kana kusina kumutswa kwavakafa, saka naizvozvowo Kristu haana kumutswa. <verse number="14" style="v"/>Zvino kana Kristu asina kumutswa, kuparidza kwedu hakuna maturo, saizvozvowo nokutenda kwenyu. <verse number="15" style="v"/>Pamusoro pezvo, tichaonekwa tiri zvapupu zvaMwari zvenhema, nokuti takapupura kuti Mwari akamutsa Kristu kubva kuvakafa. Asi haana kumumutsa kana zvirokwazvo vakafa vasingamutswi. <verse number="16" style="v"/>Nokuti kana vakafa vasingamutswi, saizvozvowo Kristu haana kumutswa kuvakafa. <verse number="17" style="v"/>Uye kana Kristu asina kumutswa, kutenda hakubatsiri; muchiri muzvivi zvenyu. <verse number="18" style="v"/>Naizvozvowo vose vakafa muna Kristu vakatorasikawo. <verse number="19" style="v"/>Kana tine tariro muna Kristu nokuda kwoupenyu huno chete, tinonzwisa urombo kupfuura vanhu vose.</para>
  <para style="p">
    <verse number="20" style="v"/>Asi, zvirokwazvo Kristu akamutswa kubva kuvakafa, akava chibereko chokutanga chavavete. <verse number="21" style="v"/>Nokuti sezvo rufu rwakauya kubudikidza nomunhu mumwe, kumuka kuvakafa kwakauyawo kubudikidza nomunhu mumwe. <verse number="22" style="v"/>Nokuti, sokufa kwakaita vanhu vose muna Adhamu, naizvozvowo muna Kristu vose vachaitwa vapenyu. <verse number="23" style="v"/>Asi mumwe nomumwe padzoro rake: Kristu chibereko chokutanga; ipapo paanouya, tevere vose vanova vake. <verse number="24" style="v"/>Ipapo magumo achasvika, panguva yaachazopa umambo kuna Mwari Baba mushure mokunge aparadza ushe hwose, ukuru hwose nesimba rose. <verse number="25" style="v"/>Nokuti anofanira kubata ushe kusvikira aisa vavengi vake vose pasi petsoka dzake. <verse number="26" style="v"/>Muvengi wokupedzisira achaparadzwa ndirwo rufu. <verse number="27" style="v"/>Nokuti akaisa zvinhu zvose pasi petsoka dzake. Zvino kana achiti “zvinhu zvose” zvakaiswa pasi petsoka dzake, zviri pachena kuti izvi hazvisanganisiri Mwari pachake, iye akaisa zvinhu zvose pasi paKristu. <verse number="28" style="v"/>Kana achinge aita izvi, ipapo Mwanakomanawo pachake achaiswa pasi paiye akaisa zvinhu zvose pasi pake kuti Mwari agova zvose mune zvose.</para>
  <para style="p">
    <verse number="29" style="v"/>Zvino kana kusina kumuka, ko, vakabhabhatidzirwa vakafa vachazoiteiko? Kana vakafa vasingamutswi, seiko vanhu vachivabhabhatidzirwa? <verse number="30" style="v"/>Uye kana tiri isu, tinozviisireiko panjodzi nguva dzose? <verse number="31" style="v"/>Ndinofa zuva nezuva, ndinorevesa hama dzangu, zvirokwazvo sezvandinozvirumbidza pamusoro penyu muna Kristu Jesu Ishe wedu. <verse number="32" style="v"/>Kana ndakarwa nezvikara paEfeso nokuda kwezvikonzero zvapanyama, zvakandibatsireiko? Kana vakafa vasingamutswi,</para>
  <para style="q1">“Ngatidyei uye tinwe,</para>
  <para style="q2">nokuti mangwana tichafa.”</para>
  <para style="m">
    <verse number="33" style="v"/>Musanyengerwa: “Ushamwari hwakaipa hunoodza tsika dzakanaka.” <verse number="34" style="v"/>Dzokai pandangariro dzenyu sezvamakafanira, uye murege kutadza; nokuti kuna vamwe vasingazivi Mwari. Ndinotaura izvi kuti munyadziswe.</para>
  <para style="s1">Muviri wokumuka nawo</para>
  <para style="p">
    <verse number="35" style="v"/>Asi mumwe angabvunza achiti, “Ko, vakafa vanomutswa sei? Vachauya nomuviri wakaita seiko?” <verse number="36" style="v"/>Upenzi hwakadii! Chaunodyara hachingameri kana chisina kufa. <verse number="37" style="v"/>Kana ukadyara haudyari muviri uchazovapo, asi tsanga bedzi, ingava yegorosi kana chimwe chinhuwo zvacho. <verse number="38" style="v"/>Asi Mwari anoipa muviri sezvaanoda, uye kumbeu imwe neimwe muviri wayo. <verse number="39" style="v"/>Nyama yose haina kufanana: Vanhu vane rumwe rudzi rwenyama, mhuka dzinewo rumwe rudzi, shiri rumwewo, uye nehove dzinewo rumwe. <verse number="40" style="v"/>Kunewo miviri yokudenga, nemiviri yenyika; asi kubwinya kwemiviri yokudenga ndokumwe kubwinya, kwemiviri yapanyika ndokumwe. <verse number="41" style="v"/>Zuva rino kubwinya kwaro, mwedzi unewo kumwe, nenyeredzi dzinewo kumwe; uye nyeredzi haifanani neimwe nyeredzi pakubwinya.</para>
  <para style="p">
    <verse number="42" style="v"/>Ndizvo zvazvichazova pakumuka kwavakafa. Muviri unodyarwa uri unoparara, unomutswa usisaparari; <verse number="43" style="v"/>unodyarwa pakuzvidzwa, unomutswa mukubwinya; unodyarwa muutera, unomutswa musimba; <verse number="44" style="v"/>unodyarwa uri muviri wenyama, unomutswa uri muviri womweya.</para>
  <para style="p">Kana kune muviri wenyama, kune muviri womweyawo. <verse number="45" style="v"/>Naizvozvo kwakanyorwa kuchinzi: “Munhu wokutanga, Adhamu, akava munhu mupenyu;” Adhamu wokupedzisira akava mweya unopa upenyu. <verse number="46" style="v"/>Mweya hauna kuuya pakutanga, asi nyama, uye mushure mezvo mweya. <verse number="47" style="v"/>Munhu wokutanga akanga ari guruva renyika, munhu wechipiri akanga achibva kudenga. <verse number="48" style="v"/>Sezvakanga zvakaita munhu wapanyika, ndizvowo zvakaita vaya vari venyika; uyewo sezvakaita munhu akabva kudenga, ndizvo zvakaitawo vaya vari vokudenga. <verse number="49" style="v"/>Uye sezvatakanga tine mufananidzo womunhu wapanyika, saizvozvowo tichava nomufananidzo womunhu akabva kudenga.</para>
  <para style="p">
    <verse number="50" style="v"/>Zvino, hama, ndinoti kwamuri nyama neropa hazvingagari nhaka youmambo hwaMwari, uye zvinoparara hazvingagari nhaka yezvisingaparari. <verse number="51" style="v"/>Teererai, ndinokutaurirai chakavanzika: Hatingafi tose, asi tose tichashandurwa, <verse number="52" style="v"/>pakarepo, sokubwaira kweziso, pahwamanda yokupedzisira. Nokuti hwamanda icharira, vakafa vachamutswa mukusaparara, uye tichashandurwa. <verse number="53" style="v"/>Nokuti chinoparara chinofanira kufuka kusaparara, uye chinofa chinofanira kufuka kusafa. <verse number="54" style="v"/>Kana chinoparara chikafuka kusaparara, uye chinofa chikafuka kusafa, ipapo tsumo yakanyorwa ichazadziswa yokuti: “Rufu rwakamedzwa nokukunda.”</para>
  <para style="q1">
    <verse number="55" style="v"/>“Kuripiko kukunda kwako iwe rufu?</para>
  <para style="q2">Rwuripiko rumborera rwako, iwe rufu?”</para>
  <para style="m">
    <verse number="56" style="v"/>Rumborera rwerufu ndicho chivi, uye simba rechivi ndiwo murayiro. <verse number="57" style="v"/>Asi Mwari ngaavongwe! Anotipa kukunda kubudikidza naIshe wedu Jesu Kristu.</para>
  <para style="p">
    <verse number="58" style="v"/>Naizvozvo, hama dzangu dzinodikanwa, mirai makasimba. Pashayiwe chinhu chingakuzungunusai. Muchishandira Ishe zvikuru nguva dzose, nokuti munoziva kuti kubata basa kwenyu muna She hakungavi pasina.</para>
  <chapter number="16" style="c"/>
  <para style="s1">Zvipo zvakaunganidzirwa vanhu vaMwari</para>
  <para style="p">
    <verse number="1" style="v"/>Zvino pamusoro pezvipo zvakaunganidzirwa vanhu vaMwari: Itaiwo sezvandakarayira kereke dzavaGaratia kuti dziite. <verse number="2" style="v"/>Nomusi wokutanga wevhiki roga roga, mumwe nomumwe wenyu ngaakamure mari kubva pamari yake zvichienderana napaanowana napo, muiunganidze pamwe chete, kuitira kuti pandinouya kurege kuzounganidzwa zvipo. <verse number="3" style="v"/>Zvino, kana ndasvika, ndichazopa matsamba okuzivisa kuvarume vamunenge masarudza uye ndichavatuma nechipo chenyu kuJerusarema. <verse number="4" style="v"/>Kana zvakafanira kuti ndiendewo, vachaenda neni.</para>
  <para style="s1">Zvikumbiro zvaPauro</para>
  <para style="p">
    <verse number="5" style="v"/>Mushure mokupfuura nokuMasedhonia, ndichauya kwamuri, nokuti ndichapfuura nokuMasedhonia. <verse number="6" style="v"/>Zvimwe ndichagara nemi kwechinguva, kana kutopedza nguva yechando, kuitira kuti mugondibatsirawo parwendo rwangu, kwose kwandinoenda. <verse number="7" style="v"/>Nokuti handidi kukuonai zvino nokukushanyirai ndichingopfuura bedzi; ndine tariro yokuva nemi kwechinguvana, kana Ishe akatendera. <verse number="8" style="v"/>Asi ndichati garei paEfeso kusvikira paPendekosti, <verse number="9" style="v"/>nokuti ndazarurirwa musuo mukuru wokuita basa guru, uyewo kune vazhinji vanondipikisa.</para>
  <para style="p">
    <verse number="10" style="v"/>Kana Timoti akauya, chenjerai kuti agare nemi asina chaangatya ari pakati penyu nokuti anobata basa raShe, sezvandinoita neniwo. <verse number="11" style="v"/>Naizvozvo, ngakurege kuva nomumwe anoramba kumugamuchira. Muperekedzei parwendo rwake norugare kuti akwanise kuuya kwandiri. Ndiri kumutarisira pamwe chete nehama.</para>
  <para style="p">
    <verse number="12" style="v"/>Zvino pamusoro pehama yedu Aporosi: Ndakamukurudzira kwazvo kuti auye kwamuri pamwe chete nedzimwe hama. Akanga asingadi kuuya iye zvino, asi achauya kana awana mukana.</para>
  <para style="p">
    <verse number="13" style="v"/>Rindai; mirai nesimba mukutenda; ivai varume vakashinga; ivai nesimba. <verse number="14" style="v"/>Itai zvinhu zvose murudo.</para>
  <para style="p">
    <verse number="15" style="v"/>Munoziva kuti mhuri yaStefanasi ndivo vakava vatendi vokutanga muAkaya, uye vakazvipira kushumira vatsvene. Ndinokukurudzirai hama, <verse number="16" style="v"/>kuti muzviise pasi pevakadai seava nepasi pavose vanobatana nesu pabasa, uye nevanoshingaira pariri. <verse number="17" style="v"/>Ndakafara pakasvika Stefanasi, naFochunatusi naAkayikasi, nokuti vakandiitira zvamakanga musingagoni kundiitira imi. <verse number="18" style="v"/>Nokuti vakazorodza mweya wangu neyenyuwo. Varume vakadai vanofanira kukudzwa.</para>
  <para style="b"/>
  <para style="s1">Kwaziso</para>
  <para style="p">
    <verse number="19" style="v"/>Kereke dziri mudunhu reEzhia dzinokukwazisai. Akwira naPirisira vanokukwazisai zvikuru muna She, uyewo nekereke inoungana mumba mavo.</para>
  <para style="p">
    <verse number="20" style="v"/>Hama dzose dziri kuno dzinokukwazisai. Kwazisanai nokutsvoda kutsvene.</para>
  <para style="b"/>
  <para style="p">
    <verse number="21" style="v"/>Ini Pauro, ndanyora kwaziso iyi noruoko rwangu.</para>
  <para style="b"/>
  <para style="p">
    <verse number="22" style="v"/>Kana mumwe munhu asingadi Ishe, kutukwa ngakuve pamusoro pake. Uyai, imi Ishe!</para>
  <para style="b"/>
  <para style="p">
    <verse number="23" style="v"/>Nyasha dzaIshe Jesu ngadzive nemi.</para>
  <para style="b"/>
  <para style="p">
    <verse number="24" style="v"/>Rudo rwangu ngaruve nemi mose muna Kristu Jesu. Ameni.</para>
</usx>
