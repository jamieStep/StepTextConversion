<?xml version="1.0" encoding="UTF-8"?>
<usx version="3.0">
  <book code="1CO" style="id">- Alkawali Woiwoyi (Gbagyi New Testament)</book>
  <para style="rem">Copyright © 1997 by Biblica, Inc.®</para>
  <para style="h">AKORINTIYI</para>
  <para style="toc1">Akorintiyi Kmisunyi</para>
  <para style="toc2">Akorintiyi I</para>
  <para style="toc3">Akorintiyi I</para>
  <para style="mt1">AKORINTIYI KIMISUNYI</para>
  <para style="im">Bulus wasika Kmisunyi ga Akorintiyi</para>
  <para style="im">Ɓeda awyega Akorintiyi nya</para>
  <para style="im">Nyakayi–Bulus nu</para>
  <para style="im">Aba nwo ɓei dna–Afisusu</para>
  <para style="im">Aye–A.D. 56</para>
  <para style="im">Aɓo nɓa kafi–Bulus nu ɓei shi ikklisiya ye n a Hellenyi ezhin nna yi ko ge Korinti nyi, wo ɓei shi kwo nwo wazi zan bayi nu. Amma shi wo ɓei fa kwo, aɓo ɓa wun-ya nmwa. Kwa wo ze tile wa ka ɓa tu aɓeye tukwo nɓa ɓei kuka nyi. Ɓa ɓei gye ngye wo to zhin Shekwoyi tnu-tnu yi nun, to ɓai zhin Dagayi tebur ɓo deidei m, ashan abu gyi ɓo, aje kala zhin n kotu, to ɓai gye ɓa nuwan ɓa shi mula ngyi-gyi m, ɓai na efi kalaku ɓo. Bulus wa gye nwo to zhin aɓo aba m, anya ɓa wun-ya. Waka woi wu ɓa aɓo nɓa bmiya ɓa zhin.</para>
  <para style="iot">Aɓo-tukwo:</para>
  <para style="io1">1. Ɓulus gnaɓi <char style="ior"><ref loc="1CO 1:1-9">1:1-9</ref></char></para>
  <para style="io1">2. Wahala ajegna nya <char style="ior"><ref loc="1CO 1:10-4:21">1:10–4:21</ref></char></para>
  <para style="io1">3. Wahala gyewan nya n dada nyikwoyi <char style="ior"><ref loc="1CO 5:1-13">5:1-13</ref></char></para>
  <para style="io1">4. Aje ka la lo n kotu <char style="ior"><ref loc="1CO 6:1-11">6:1-11</ref></char></para>
  <para style="io1">5. Wahala anagbai-zhin nya <char style="ior"><ref loc="1CO 6:12-20">6:12-20</ref></char></para>
  <para style="io1">6. Wahala mula nya <char style="ior"><ref loc="1CO 7:1-40">7:1-40</ref></char></para>
  <para style="io1">7. Wahala ashan nya <char style="ior"><ref loc="1CO 8:1-11:1">8:1–11:1</ref></char></para>
  <para style="io1">8. Wahala mwa-mwa nya <char style="ior"><ref loc="1CO 11:2-14:40">11:2–14:40</ref></char></para>
  <para style="io1">9. Wahala afifiyi kalaku nya <char style="ior"><ref loc="1CO 15:1-58">15:1-58</ref></char></para>
  <para style="io1">10. Ɓeda kmazoyi <char style="ior"><ref loc="1CO 16:1-24">16:1-24</ref></char></para>
  <para style="imte1">Akorintiyi Kmisunyi</para>
  <chapter number="1" style="c" sid="1CO 1"/>
  <para style="p">
    <verse number="1" style="v" sid="1CO 1:1"/>Wasika ye gmi n Bulus aba nu, n Shekwoyi ɓei yiwo ntuge wa ze aza tnu-tnu yi Yesu Kristi nya, ɓedo n ʼyi zado yi na yiwo ge Sastanisu nyi. <verse eid="1CO 1:1"/><verse number="2" style="v" sid="1CO 1:2"/>Kwoi lo Shekwoyi aza ʼba n Korinto, n Shekwoyi wa yiɓa ɓa ze Wa za, Woi la ɓa gwo dna n Yesu Kristi mi. Kwa lo aza ba vinya njesun nɓa yi Yesu Kristi, eyi Dagayi nɓa nya yi.<verse eid="1CO 1:2"/></para>
  <para style="p">
    <verse number="3" style="v" sid="1CO 1:3"/>Shekwoyi eyi Dada ɓedo n ʼyi Dagayi Yesu Kristi yi, wo ga fye alheri n bugba fuyi.<verse eid="1CO 1:3"/></para>
  <para style="s1">Shekwoyi Anabarka, Fye Bwa Jedoɓe</para>
  <para style="p">
    <verse number="4" style="v" sid="1CO 1:4"/>Mi zhin ma sa Shekwoyi ami cici ntu alheri manayi ɓo n wa ga fye she fye ku ze Yesu aza nyi. <verse eid="1CO 1:4"/><verse number="5" style="v" sid="1CO 1:5"/>Wo ku fye ze anyabwayi n mwa. Wo ku bma fye zhin fyei da ɓo ga Wo, Woi la yekpe nunuyi ga fye dna gaiciya. <verse eid="1CO 1:5"/><verse number="6" style="v" sid="1CO 1:6"/>Nya mi ɓei gna fye ge Kristi ɓo mi Wa zhin ga fye, kwo ku zhin. <verse eid="1CO 1:6"/><verse number="7" style="v" sid="1CO 1:7"/>Fye la alheri doho-dohoi bwa nna anabarka yi n sayi; zafun nyaga doho-dohoi n iko yi fya zhin Wo ɓeye, ɓa zhin fye nya nu dna saye n na zhi ai pmi eyi Dagayi Yesu Kristi Jezeɓe nyi. <verse eid="1CO 1:7"/><verse number="8" style="v" sid="1CO 1:8"/>Wo la ye har nyalonyalo ayi fye aza kni-kni-yi, tna laifi n ɓenukwoi yi dna Wo nyipyei jezezhi nya. <verse eid="1CO 1:8"/><verse number="9" style="v" sid="1CO 1:9"/>Shekwoyi ɓa zhin fye ɓeye ntna kma-kma, ntuge Wo zhin Wa zhin ɓo Wa da cim-cim. Owoi nu na yi fye ge fya zhin nugundo nwo nugun yi Yesu Kristi.<verse eid="1CO 1:9"/></para>
  <para style="p">
    <verse number="10" style="v" sid="1CO 1:10"/>Ama, oma-zaje, mi gyi fye wye dna Dagayi Yesu Kristi ʼye, fye ku ɓeda ajegna nya ya nfya tasin. Fye ku ze gmanyi, to ajegna lo aduwa nyakun m. Fye la ye ɓedo, efye ɓo nubo-zhin gmanyi, ɓemwi gmanyi njesun. <verse eid="1CO 1:10"/><verse number="11" style="v" sid="1CO 1:11"/>Ntuge, omazaje, azaho n ɓa kun n Kuluwi Puwa ɓa ku gnami pei-pei nge fye wu anya lo n najeyi. <verse eid="1CO 1:11"/><verse number="12" style="v" sid="1CO 1:12"/>Ntuge azaho cige, “Mi zhin Bulus nya nu” Azaho cige, “Mi zhin Bitrus nya nu.” Azaho cige, “Mi zhin Bitrus nya nu.” Aza ho ge, “Mi zhin Apollos nya nu.” Azaho kwa ɓai cige, “Mi zhin Yesu nya nu.”<verse eid="1CO 1:12"/></para>
  <para style="p">
    <verse number="13" style="v" sid="1CO 1:13"/>Fyela Yesu gnajeya wyiwo-wyiwo. Omi, Bulus, nu ɓei fi ntu fya laifi ɓo? A ɓei zhin fye batisma dna n Bulus eyenu? <verse eid="1CO 1:13"/><verse number="14" style="v" sid="1CO 1:14"/>Ma gode n Shekwoyi ntuge mi to ɓei zhin zaho batisma n fye m akpege Krisbus ɓedo n Gayus <verse eid="1CO 1:14"/><verse number="15" style="v" sid="1CO 1:15"/>Ntuce nu zaho-zaho yi ta mi wa cige gye mi ya oɓo woyi mi-i shi “Bulus aduwa nyakun m.” <verse eid="1CO 1:15"/><verse number="16" style="v" sid="1CO 1:16"/>E, kuwa, mi ɓei ku batisma zhin Istifanus a puwa da ama mi ta shan zaho ɓo palon n mi ɓei zhin wo batisma m. <verse eid="1CO 1:16"/><verse number="17" style="v" sid="1CO 1:17"/>Yesu to ɓei tnumi ma zhin batisma num, ama ma zhin waʼazi Nabari Manayi nya. Mi to zhin waʼazi n na ɓeda ayakwoi fi aza ɓeyekpe nyam, kada ko wun iko ya n ko dna n waʼazi fa-fayi Yesu zundu nya nyi.<verse eid="1CO 1:17"/></para>
  <para style="p">
    <verse number="18" style="v" sid="1CO 1:18"/>Gama Yesu fi-fi ti zundu nabari ko zhin gbolo-yi nu n aza bwi-bwi-yi aba. Ama n eyi aza gni-gni-yi aba, ko zhin Shekwoyi iko nu. <verse eid="1CO 1:18"/><verse number="19" style="v" sid="1CO 1:19"/>Ntuge Shekwoyi wa cige, “miɓa ze aza zokwo gni-gni nya gboloyi, kwo ko ɓei bmiya n ɓa ba wuna, har ɓeda n na ɓo nubo-zhin a ɓeyekpei agbamgbam nya yi.”<verse eid="1CO 1:19"/></para>
  <para style="p">
    <verse number="20" style="v" sid="1CO 1:20"/>To mi gye awyega da, aɓeyekpei n naza yi n ɓa mi n gbegyi tu na anyi nya tukwo nyi. Shekwoyi ku ɓa ze amama da, woi ku wu ge oɓa wyega zhin gboloyi nu. <verse eid="1CO 1:20"/><verse number="21" style="v" sid="1CO 1:21"/>Gama Shekwoyi dna n wa wyega, wa ku kpe ge anyi ta kpe wo ye dna naza wyegam. Amma wa zhin ntuge wa gni aza dna n waʼazi zhin mi, n nanyi gye ko ge gboloyi nyi. <verse eid="1CO 1:21"/><verse number="22" style="v" sid="1CO 1:22"/>Ko ze gboloyi nu na Yahudiyi aba ntuge ɓa ye tuze n ʼshe kwa wu ge oɓo na zhin ko waʼazi nyi, ko zhin gaiciya nu, kwoi ze gboloyi nu n na Heleniyi aba, ntuge ɓa bwa nya gaiciya nu ga n ko lodo nɓa ɓonubo-zhin yi, nɓa wyega yi jesun. <verse eid="1CO 1:22"/><verse number="23" style="v" sid="1CO 1:23"/>Ntu cenu sa ya zhin waʼazi ge Yesu wa fi Wa gni ɓa nu, Ayahudiyi ta ye ɓedayem ko fyewyi. N na Heleniyi aba kwa, ko zhin gboloyi nu. <verse eid="1CO 1:23"/><verse number="24" style="v" sid="1CO 1:24"/>Ama Shekwoyi la awye gu aza ya, na yi ɓa ga gni-gni nyi, a Yahudiyi dnado na Heleniyi yi, ɓa gye she Kristi nu zhin Shekwoyi iko kala Wa gni ɓa; Kristi n Wohin tukwo Wonu dna n Shekwoyi shiri ceceyi nya atasin, ntu ɓa gni-gni ɓo. <verse eid="1CO 1:24"/><verse number="25" style="v" sid="1CO 1:25"/>Gama Shekwoyi shiri ye na gye ko ge gboloyi nyi, ko du zanyikoci awyega lo n ceceyi. Shekwoyi a-kala-gba kuwa–Kristi fi-fi tu n zundu–ko du zanyikoci doho-dohoi lo n kala.<verse eid="1CO 1:25"/></para>
  <para style="p">
    <verse number="26" style="v" sid="1CO 1:26"/>To ema zaje, fye dnawye n fya tasin fya gye, aza fyewyi nu bwasun nfye mi nfye vi Kristi nyi n ʼnaye dnagmai yi, ko iko, ko kuwa n duciya yi.<verse eid="1CO 1:26"/></para>
  <para style="p">
    <verse number="27" style="v" sid="1CO 1:27"/>Gama Shekwoyi ɓei kni aza gbolo n zanyikoci awye ntuge wa dna aza ce-ce vinyiko. Njesun wa kni aza gba-gba yi ntuge wa dna akalada vinyiko. <verse eid="1CO 1:27"/><verse number="28" style="v" sid="1CO 1:28"/>Wa kni shiri n ʼnanyi ye ta gyeko ngye nya hom, ntuge wa ze anya gboloyi n nanyi ye gye ngye ɓa nu zhin anya dnagmayi. <verse eid="1CO 1:28"/><verse number="29" style="v" sid="1CO 1:29"/>N nabai ge ko knibwai na, to zaho-zahoyi wami wa gma gni n Shekwoyi abyem.<verse eid="1CO 1:29"/></para>
  <para style="p">
    <verse number="30" style="v" sid="1CO 1:30"/>Ntuge n Shekwoyi aba nu gmanyi nfye wye-wyei yi lo dna Kristi Yesu. Owo na wuyi Shekwoyi shiri ntu gni-gni ɓo; Owo na zhin Shekwoyi Woi gwo yi: Owo na ze yi aza Gyi-gyi-yi, Wona ga Wohin tukwo Wa gni yi. <verse eid="1CO 1:30"/><verse number="31" style="v" sid="1CO 1:31"/>Ai littafi Gyi-gyi-yi ku da ge, “Zaho-zaho yi wo cei pma wa gma, to wo gma dna n ʼnya Dagayi ku zhin.”<verse eid="1CO 1:31"/></para>
  <chapter eid="1CO 1"/>
  <chapter number="2" style="c" sid="1CO 2"/>
  <para style="s1">Shekwoyi Shiri Mama Nya</para>
  <para style="p">
    <verse number="1" style="v" sid="1CO 2:1"/>Ema zado, esanu mi ɓei ɓe fya aba ma gna fye Shekwoyi nabari ceyi, mi to ɓei zhan pma na ɓeda dadai yi, ko ɓeyekpe dnagmaiyim. <verse eid="1CO 2:1"/><verse number="2" style="v" sid="1CO 2:2"/>Gama mi ɓei la tu ge miɓa bwa ɓeda tu n Yesu tukwo nu n Wo fiyi tu n zundu. <verse eid="1CO 2:2"/><verse number="3" style="v" sid="1CO 2:3"/>Ntucenu ma ɓe fya ba dna n kalagba, n dnawo yi, n vinvin yi. <verse eid="1CO 2:3"/><verse number="4" style="v" sid="1CO 2:4"/>Mi to ɓei zhin waʼazi n ɓeda dadai yi zanyikoci ɓeyekpe nyam, ama Zafun Gyi-gyi-yi ɓei dna n ma ɓeda Woi wu aza nɓa ɓa wo nyi ge, tnutnu ɓo gmi n Shekwoyi aba nu. <verse eid="1CO 2:4"/><verse number="5" style="v" sid="1CO 2:5"/>Nɓei zhin lonu n nabai efye gaiciyaga kwa kpema Shekwoyi nu, toge zanyikoci ho ɓeyekpem.<verse eid="1CO 2:5"/></para>
  <para style="p">
    <verse number="6" style="v" sid="1CO 2:6"/>Ama mi daɓo ɓeyekpe nya n nazayi n ɓaku mwa dna zafun. Ɓeyekpe ye ta gmi nanyi ye num, kwoi ta daɓo ga aza-yako anyi ye nya nu nɓa zhi ɓai miya nyim. <verse eid="1CO 2:6"/><verse number="7" style="v" sid="1CO 2:7"/>Eyi aɓeda zhin ɓeyekpe nya nu, ntuge ɓa kun n Shekwoyi aba nu, ɓai wu Shekwoyi shiri ɓeyekpe nya kwa lo yi na gmada eshe nya. Shiri ye ɓei bwi shi n sapa, ko da shike aɓo zhin ko ntu ya pma bwa ɓo nu kafin ma a zhin anyi. <verse eid="1CO 2:7"/><verse number="8" style="v" sid="1CO 2:8"/>Ama aza-yako anyi nya to ɓei kpe ce yem, ntuge ɓa ɓei gna ɓa kpe koye nu, ɓa to ɓei ɓa zun Dagayi mwa-mwa nya du m.<verse eid="1CO 2:8"/></para>
  <para style="p">
    <verse number="9" style="v" sid="1CO 2:9"/>Nya nu n Littafi Gyi-gyi-yi kwa da cei ge zaho-zahoi to shin gye, ko wa wo, ko wa zhin ɓo nubo cei, enya Shekwoyi ku zhin shiri ntu naza ɓo nɓa yewo nyi m. <verse eid="1CO 2:9"/><verse number="10" style="v" sid="1CO 2:10"/>Ama yi kpe aɓeye yelo ntuge Shekwoyi la tnu n Wo Zafun yi Wa gna yi, owo Zafun zhin wa bi aba ya vinya, Wa wuyi asiri shin-shin-yi Shekwoyi nya. <verse eid="1CO 2:10"/><verse number="11" style="v" sid="1CO 2:11"/>She zanyikoci zafun n ko dna womi nyi, oko gmanyi nu kpe wa ɓenubozhin ye, n lonu zaho-zahoi ta kpe Shekwoyi aɓo nubozhin yem, sai Owo Zafun gmanyi. <verse eid="1CO 2:11"/><verse number="12" style="v" sid="1CO 2:12"/>Yi to gwo zafun anyi ye nya num, ya gwo Zafun n Shekwoyi nu, Wa wu yi anyaga amanai alheri nya n Shekwoyi ku ga yi nyi. <verse eid="1CO 2:12"/><verse number="13" style="v" sid="1CO 2:13"/>Ntu cenu aɓeda nʼya da vinya, Zafun Gyi-gyi-yi nu na gayi ɓa, aɓeda nu to n zanyikoca knim. Ntu cenu yi zhin apma n Zafun Gyi-gyi-yi aɓeda yi ɓa wu Zafun Gyi-gyi-yi aɓo n ɓahin yi. <verse eid="1CO 2:13"/><verse number="14" style="v" sid="1CO 2:14"/>Ama oza n wo to n Zafun yim, wo ta mi wa gwo anya n Shekwoyi Zafun gayim, ntuge wo ta kpe ɓa wyegam, ɓa zhin gboloyi nu n wa ba. Sai oza nwo Zafun Gyi-gyi-yi, wonu ɓa kpe Zafun Gyi-gyi-yi aɓo ye. <verse eid="1CO 2:14"/><verse number="15" style="v" sid="1CO 2:15"/>Oza wo n zafun yi wo zhin wa mwi aɓo vinya, wa ku ɓa kpeye. Oɓo nu kuwa nko dami nanyi da yi, ntuge wota kpe zafun-da ʼɓoyem – ko fyefye. <verse eid="1CO 2:15"/><verse number="16" style="v" sid="1CO 2:16"/>Wo ɓa mi wuna? Ntuge wo to zhin oza nu nwo shin Dagayi aɓonubozhin ye kpem ko wa daɓo Woyi, ko wa shin Shekwoyi bwa ashanje nwa duwa zhin mim. Ama eyi a Yesu viyi, yi n Kristi bugba yi shi lo n Wa ɓe nubo zhin yi.<verse eid="1CO 2:16"/></para>
  <chapter eid="1CO 2"/>
  <chapter number="3" style="c" sid="1CO 3"/>
  <para style="s1">Aɓi Nawyi Tnu-tnu</para>
  <para style="p">
    <verse number="1" style="v" sid="1CO 3:1"/>Oma zaje, mi daɓo lo fyei ngye aɓi putu nu, dna Yesu vi zokwo, to fyei vi Dagayi m, sai ofya ɓeye, mi ta mi ma daɓo fyei ngye a Yesu viyi kalada nɓa nunuyi lo n Zafun yim. <verse eid="1CO 3:1"/><verse number="2" style="v" sid="1CO 3:2"/>Kwa zemi dole ma gafye madara to ge nyagyi kpakala yi m, ntuge fye to ɓei yi kunce fya gyi nyagyi kpakala yi m. Har saiye ma fye to kunce m, fye ɓo sin madara nu kpa. <verse eid="1CO 3:2"/><verse number="3" style="v" sid="1CO 3:3"/>Ntuge fyeye zhin a Yesu viyi-putu nu, fyei vi fya ɓeye, toge Shekwoyi nya m. Sanu fye wun aje nu fyei gnajeya ntu nanya wu ɓo, kwo ta wu nu ge fye zhin aɓi-putu nu fyei ye fyehin zokwo m? Ɓehin-hin, fye zhan ɓo lo ngye aza nɓa to zhin Dagayi nya num ko fye-fye. <verse eid="1CO 3:3"/><verse number="4" style="v" sid="1CO 3:4"/>Fye ku gye, fye wu-anya najei ge ko omi nu du Apollos lo, fyei gna aduwa nyakun aje. Kwo to wu nu she fye mwa-mwa ye gbagbai lo dna Dagayi yekpe mim?<verse eid="1CO 3:4"/></para>
  <para style="p">
    <verse number="5" style="v" sid="1CO 3:5"/>Nyikanu mi-i, ko Apollos, nʼyi ɓa ku ze dalili ajegna nya? Ntu ge na, yi zhin Shekwoyi atnu-tnuyi nu kawai, zaho-zahoi nwo nyaga yi, nʼyi bmazhin yi nu, fyei ga gaiciya. <verse eid="1CO 3:5"/><verse number="6" style="v" sid="1CO 3:6"/>Omi tnu-tnu nu ɓei ma bye anya n fya bugba mi, Apollos kwa wa kpe nuwan, ama Shekwoyi nu na zhin anyai pa nfya bugba mi, toge eyim. <verse eid="1CO 3:6"/><verse number="7" style="v" sid="1CO 3:7"/>Eza n wa bye-bye nyi ɓedo n za yi nwa kpe nuwan kpe-kpe nyi, ɓa to zhin nyaho nu m, ama Shekwoyi nu zhin tukoda gama Owo nu zhin anya yi pa. <verse eid="1CO 3:7"/><verse number="8" style="v" sid="1CO 3:8"/>Apollos nʼmi-i, yi zhin tnu-tnu n ngye bwadodna nya, n ɓomwi yrgmanyi, ko shi ko nyi a ɓei ga zaho-zahoi nʼyi mi lada she wa zhin tnu-tnu n wohin yekpe sun. <verse eid="1CO 3:8"/><verse number="9" style="v" sid="1CO 3:9"/>Yi zhin Shekwoyi atnu-tnu loyi nu ngnisun kawai. Fye zhin Shekwoyi fwa nu, toge eyi nyam; fye zhin Shekwoyi nyakun nu, toge eyi nyam.<verse eid="1CO 3:9"/></para>
  <para style="p">
    <verse number="10" style="v" sid="1CO 3:10"/>Dna n Shekwoyi alheri, Wo ku wu mi she mi ɓa ze nya-miyi ʼgbada. Mi la nyakun shi, Apollos la nya mi tu ko she. Ama zaho-zahoi wo ɓa mi nya tu ko, wo zhin peceiye. <verse eid="1CO 3:10"/><verse number="11" style="v" sid="1CO 3:11"/>Ntu ge zaho to lo wa shan nyakun hin-hin shishi ndu do yi la lu bwanyim wato Yesu Kristi nu. <verse eid="1CO 3:11"/><verse number="12" style="v" sid="1CO 3:12"/>Azaho ɓa mi tu nya shi-shiyi ye n zinariya yi, ko azurfa, ko a kuta a nabmiya yi. Azaho kwa ɓa mi na shinwan yi, ko agbe-gbe ko akpa-yi. <verse eid="1CO 3:12"/><verse number="13" style="v" sid="1CO 3:13"/>Zaho-zahoi tnu-tnu dai aɓei pmi ko gye nʼna nu. Wada wyi nu n Kristi ɓei pmi ko gye n wohin tukwo yi. Ena nu ɓei wu ko tnu-tnu yi bmiya lo, ko koto bmiya lo m. <verse eid="1CO 3:13"/><verse number="14" style="v" sid="1CO 3:14"/>Oza wa mi tu nya shishiyi ye, kwa gmi gni to kwa gyinam, wo ɓei gwo lada. <verse eid="1CO 3:14"/><verse number="15" style="v" sid="1CO 3:15"/>Ama n zaho-zahoi tnu-tnu ʼaku gyina, wa bwi nuwan. Ama wo ɓa pwo n wohin tukwo, sai dai ngye wa shegmi n ʼna nu. <verse eid="1CO 3:15"/><verse number="16" style="v" sid="1CO 3:16"/>Fye ta kpe lo ge fye zhin Shekwoyi nyakun nu, Shekwoyi Zafun yi sase lo dna fye mim? <verse eid="1CO 3:16"/><verse number="17" style="v" sid="1CO 3:17"/>Ntucenu zaho-zahoi nwa wun Shekwoyi nyakun ya, to Shekwoyi ɓa wun wo ya. Ntuge Shekwoyi nyakun gyi-gyi-yi lo. Ofye nu zhin anyakun yi.<verse eid="1CO 3:17"/></para>
  <para style="p">
    <verse number="18" style="v" sid="1CO 3:18"/>To zaho-zahoi wa dna wohin tukwo kwoce ge wo zhin za cece nu she anyi-da gye fyem. Ndei zaho gye wohin tukwo lo lonu, wo la ze mama ntuge wa bwa cece eshe nya. <verse eid="1CO 3:18"/><verse number="19" style="v" sid="1CO 3:19"/>Ntuge nya n aʼnyi ye gye ge cece nu, ko zhin gboloyi nu n Shekwoyi abye. She Ayuba littafi da, Shekwoyi zhin wa wan aza-ce-ce dna ɓa ce-ce mi nu. <verse eid="1CO 3:19"/><verse number="20" style="v" sid="1CO 3:20"/>Littafiʼa jeda dna Zabura ge Shekwoyi kpelo sarai shi zanyikoci zhin aɓo nubo wu, ɓai zhin a gboloyi nu.<verse eid="1CO 3:20"/></para>
  <para style="p">
    <verse number="21" style="v" sid="1CO 3:21"/>Ntucenu, zaho-zahoi to gyigbe ge wo vi aza cece anyi nyam. Ntuge Shekwoyi la nyaho-nyahoi ga fye. <verse eid="1CO 3:21"/><verse number="22" style="v" sid="1CO 3:22"/>Wo la Bulus, n Apollos yi, n Bitrus yi ga fye ɓa bma fye zhin. Wo la anyi vinya ga fye fya zhan-pma ceyi, wye-wyei ɓedo nʼfi yi ofya afyenu nu. Wo ku anya vinya ga fye nɓa lo n sayi ye ɓedo na nya yi nɓa ye ɓeɓelo. Ɓa zhin fyanya nu vinya <verse eid="1CO 3:22"/><verse number="23" style="v" sid="1CO 3:23"/>Fyehin fye zhin Kristi anya nu. Kristi kwa Wo zhin Shekwoyi nya nu.<verse eid="1CO 3:23"/></para>
  <chapter eid="1CO 3"/>
  <chapter number="4" style="c" sid="1CO 4"/>
  <para style="p">
    <verse number="1" style="v" sid="1CO 4:1"/>Ntu cenu fye ku yi ze a tnu-tnu yi nu nɓa gna Shekwoyi anabarka mi, ɓai wu Shekwoyi asiri njesun. <verse eid="1CO 4:1"/><verse number="2" style="v" sid="1CO 4:2"/>Ɓo kpakalai nna ye n tnutnuyi aba okwo nu ge, wo zhin ɓo nna gna wo zhin, wato a sun wo dna n gaiciya. <verse eid="1CO 4:2"/><verse number="3" style="v" sid="1CO 4:3"/>Omi ma? Mi zhin bara manayi nu? Mi to damu lo nfya ɓo nubo zhin yi tu mi tukwo da cem, ko aɓo zaho-zahoi zhin nubo ce yim. Mi to n mihin tukwo yi ga gaiciya lo tu ce m. <verse eid="1CO 4:3"/><verse number="4" style="v" sid="1CO 4:4"/>Omi bugba ta zun mi kni lom, dudu lo nu ko to wu nu ge mi knikniyi lom. Shekwoyi nu zhin mi mwi yi.<verse eid="1CO 4:4"/></para>
  <para style="p">
    <verse number="5" style="v" sid="1CO 4:5"/>Ntu cenu fye to zun-ɓo ya wolo wolo, to Dagayi yi zhim, tu n zahozahoi tukwo ko wo zhin bara manayi nu ko nukwoyi m. Shi Dagayi ɓei ɓe, wo ɓei kpe buzangna ya a gye shi zaho-zahoi wu lo har bugba mi. Zaho-zahoi ɓei kpe sayi nya ko zhin yi zhin Dagayi tnu-tnu. Dna sayi nu n Shekwoyi ɓei ga zahozahoi wo cici n ko zhin wo nya.<verse eid="1CO 4:5"/></para>
  <para style="s1">Fye To Kni Aza Kni-Knin</para>
  <para style="p">
    <verse number="6" style="v" sid="1CO 4:6"/>Ma zhan-pma n Apollos yi ɓedo mihin yi, ma si ɓo si n mi da nyi: nge fye to kni aza kni-knim. Fye to mwa fyehin tukwo n Shekwoyi tnu-tnu yi hoi ngye wo du azaje lom. <verse eid="1CO 4:6"/><verse number="7" style="v" sid="1CO 4:7"/>Ho zhin aɓoko kni ɓei na? Ho kninyi lo n Shekwoyi nu to ga ho ma? To kninu zhin hoi ci hohin ngye nya ho cei nyi ato gaho ga-ga nu ma?<verse eid="1CO 4:7"/></para>
  <para style="p">
    <verse number="8" style="v" sid="1CO 4:8"/>Fye zhin aɓo lo ngye fye ku zafun nyagyi lu bwa vinya n fye cei pma. Nubo ku fye fu dna zafun har fye ku gyi abe n yi ceya. A wo mi ngye fye ye ku abe yi nu gyi nu, ntuge sa nʼsa ɓei si, fye ɓei gye yi gni abe gyi nfyei ce. <verse eid="1CO 4:8"/><verse number="9" style="v" sid="1CO 4:9"/>Nsa hoi kwa wumi ngye eyi n yi zhin Shekwoyi atnutnu yi nyi, Shekwoyi ku yi kma navun vinya. Yi wulo ngye aza nu nɓa zhin laifi dnagmai har aye awuɓa. Yi ku ze awye shi nya na za ba ɓedo na malaika yi.<verse eid="1CO 4:9"/></para>
  <para style="p">
    <verse number="10" style="v" sid="1CO 4:10"/>Yi ku ze a ma-ma ntu Yesu ɓo, amma fye ku ze aza ce-ce ntu Yesu ɓo. Yi ku ze akala gbai, ama fye na kalayi lo. A kuyi ze aza gbolo, ama aku mwa-mwa gafye. <verse eid="1CO 4:10"/><verse number="11" style="v" sid="1CO 4:11"/>Har n saiye, mikun gnuyi lo, yi wo nuwan mikun, yi kpe aje sakun, ai lu yi, yi zan-zan laɓa ngye aza ɓa to na pi yim. <verse eid="1CO 4:11"/><verse number="12" style="v" sid="1CO 4:12"/>Yi zhin tnu-tnu nʼya bwa yi ntuge ya bwa nyagyi. Esa na za kpe ya gye, ya tuɓa anabarka, esanu ɓa ga yi wahala, ya bwami nɓai. <verse eid="1CO 4:12"/><verse number="13" style="v" sid="1CO 4:13"/>Esa na dayi ɓo nukoyi, ya dnaɓo gbe na ɓeda manai yi; yi ku ze findakulu, yi ku ze aza gbolo har naiye.<verse eid="1CO 4:13"/></para>
  <para style="p">
    <verse number="14" style="v" sid="1CO 4:14"/>Mi ta ka fye ɓedaye ge mi ye ma dnafye vinyiko nu m, ama mi kun fye nu ntuge fye zhin ma ɓi ye-ye yi nu.<verse eid="1CO 4:14"/></para>
  <para style="p">
    <verse number="15" style="v" sid="1CO 4:15"/>Ko fye bwa aza n lo dubu gun awo ɓa wu fye Yesu ɓo, fye pa ge mi nu bwa fye dada zhin gmanyi. Ntuge omi nu na gni fye ɓe cei n Yesu aba, esa n mi ɓo zhin fye waʼazi cei nyi. <verse eid="1CO 4:15"/><verse number="16" style="v" sid="1CO 4:16"/>Ntuce nu mi gyi fye wye, fye tumwi n mi, fya zhin she mi zhin.<verse eid="1CO 4:16"/></para>
  <para style="p">
    <verse number="17" style="v" sid="1CO 4:17"/>Cenu zhin mi-i tnu n Timatawus yi n fya ba wa bma fye zhin, Wo zhin mi ɓi yeye yi nu dna Dagayi, gbenuyi nu njesun. Wo ɓa pa fye aɓo mi wu dna ekklesiya dohodohoi nma lo.<verse eid="1CO 4:17"/></para>
  <para style="p">
    <verse number="18" style="v" sid="1CO 4:18"/>Azaho lo n fye mi ɓai mwa ɓahin tukwo, ɓa gye ge mi wo dna nu to mi-i ɓe fya bam. <verse eid="1CO 4:18"/><verse number="19" style="v" sid="1CO 4:19"/>N Shekwoyi aye yi, mi ɓe lo safyewyi. Dna n Sayi nu n mi ɓei kpe aɓokoda-yi ɓo ye, ngye ɓa to zhin aɓeda dayi nu kawai yim, ko ngye ɓa n Shekwoyi iko yi kusun lo. <verse eid="1CO 4:19"/><verse number="20" style="v" sid="1CO 4:20"/>Ntuge Shekwoyi bemi to zhin aɓoda nya nu kawai yim, ama iko nya. <verse eid="1CO 4:20"/><verse number="21" style="v" sid="1CO 4:21"/>Fye kni kni-dai na? Miɓe fya ba n gnakni yi, n busi yi pma lawu ɓedo, ko mi ɓe dna yeye n buga yami ya?<verse eid="1CO 4:21"/></para>
  <chapter eid="1CO 4"/>
  <chapter number="5" style="c" sid="1CO 5"/>
  <para style="s1">Bulus Ge A To Bwa Jedoɓe Nzahim</para>
  <para style="p">
    <verse number="1" style="v" sid="1CO 5:1"/>Zaho-zahoi da lo ge ɓenukwoi ku zhin nʼfya tasin, ɓenukwoi n na ɓenai ta zhin ce pyam. Oza lo n dna fya duwa nyakun n dna laifi nwo dadanyikwo yi. <verse eid="1CO 5:1"/><verse number="2" style="v" sid="1CO 5:2"/>To fya zhin aɓoko ge na, fye gye ge fye fi n zafun nu? Ai ko kamata lo bugba wunfye ɓedo vinyiko yi, har fya gye fye la zayi pya biya n fya tasin.<verse eid="1CO 5:2"/></para>
  <para style="p">
    <verse number="3-4" style="v" pubnumber="3,4" sid="1CO 5:3-4"/> Ko da shike mi to gni lo nfya bam, mi zhin ɓeye nubo lo zin. Dna yi Dagayi Yesu ye, mi la ɓo zhin nubo n na ɓa zhin sai ho gna ngye mi gni lo ɓo. Fye yi yezhi aduwa nyakun nya-iko Dagayi Yesu nya ɓa kunsun fyei dna fye yezhi mi, omihin ce n kunsun lo nfyei dna zafun <verse eid="1CO 5:3-4"/><verse number="5" style="v" sid="1CO 5:5"/>a la zayi pya biya n na duwa nyakun, a gawo n shetan akun wa wu wo nayi, nna wyetu-yi ge owo wye-wyei ɓei po dna nyipyei nʼyi Dagayi Yesu Kristi ɓei jezeɓe ncei nyi.<verse eid="1CO 5:5"/></para>
  <para style="p">
    <verse number="6" style="v" sid="1CO 5:6"/>Ko zhin ɓo nukwoyi nu fyei gma ntu fye gyi-gyi ɓo, ama fyei fa ɓeye pya koi gyabye. Fye ta kpe lo ge n na fa zaknayi dna wo laifi, sa fyewyi aɓa wan wo zokwo m? <verse eid="1CO 5:6"/><verse number="7" style="v" sid="1CO 5:7"/>Fye la ʼza nukwoi ye gmiya n fye tasin, n na bai fya ze aza gyi-gyi-yi. Aɓei la Kristi-Shekwoyi Kugya Ɓiyi-wu ntu yi ɓo. <verse eid="1CO 5:7"/><verse number="8" style="v" sid="1CO 5:8"/>Ntu cenu yi nya agmada tu Wo, ya dna kala dna Yesu-vi zokwo, ya zokwo kwokwoi ya nko nuwun yi viyan ɓedo n ko kpi zhin yi. Yi nya gmada tu bredi Gyi-gyi yi, mwa-mwa nya, n gaiciya nya yi.<verse eid="1CO 5:8"/></para>
  <para style="p">
    <verse number="9" style="v" sid="1CO 5:9"/>Dna wasika n mi ɓei ka fye nyi, mʼɓei gna fye ge fye to ye ɓedo n na ɓenukwoi zhin-yi yim. <verse eid="1CO 5:9"/><verse number="10" style="v" sid="1CO 5:10"/>Mi to ɓei da a Shetan da nu ɓo n ɓa zhin anagbai nyi, ko aɓo wyedai, ko avi, ko ashan-gba yim. Ntuge fye ta kpefi n nanyi ye n tna aza deye pyam. <verse eid="1CO 5:10"/><verse number="11" style="v" sid="1CO 5:11"/>Nya mi ɓei zhin nufi cei ko nu nyi ge, fye to ye ɓedo n zayi nwo yi wohin ge wo zhin Yesu viyi, ama woi ce woi zhin anagbai, aɓowyeda, woi gba a shan, ko woi gyi azafi laɓa, ko woi wyi ʼvi, ko woi sin eje, ko woi kni aza akmi. Ko nyagyi, fye to gyi nʼza deye pya yim.<verse eid="1CO 5:11"/></para>
  <para style="s1">Eyi Tnu-tnu Nu Ya Da Yihin Owa</para>
  <para style="p">
    <verse number="12" style="v" sid="1CO 5:12"/>Eyi tnu-tnu nu to ya da abmida wam. Ama ɓehin-hin eyi tnu-tnu nu ya da aza wa, ya zhin ɓa ɓo dai-dai In ɓa lo aduwa nyakun ge a Yesu viyi, ɓai gwo alaifi ye pya zhin nyi.<verse eid="1CO 5:12"/></para>
  <para style="p">
    <verse number="13" style="v" sid="1CO 5:13"/>Shekwoyi nwo gmanyi yi, Wo nu zhin abmida ʼwadayi. Ama ofye fyehin ce, fye zhin nʼzayi yi, fya gmi wo ya nfya duwa nyakun.<verse eid="1CO 5:13"/></para>
  <chapter eid="1CO 5"/>
  <chapter number="6" style="c" sid="1CO 6"/>
  <para style="p">
    <verse number="1" style="v" sid="1CO 6:1"/>Ngye ɓo nzai dna-do lo n wo zado yi, kni nu zhin fyei lo a wadayi aba n ɓa zhin a shetan da, to fya lo cei n na Yesu viyi aba nu, a wu oza n wo zhin oza gaiciya-da nʼfya tasin ma? <verse eid="1CO 6:1"/><verse number="2" style="v" sid="1CO 6:2"/>Fye ta kpelo ge eyi a Yesu-viyi ɓei da anyi ye owa nʼwyiho yim? To kni ɓei nu zhin to fyei ɓa mi, fya ku aɓo a ɓi-ɓiyi aje nfya tasin ma? <verse eid="1CO 6:2"/><verse number="3" style="v" sid="1CO 6:3"/>Fye ta kpelo ge eyi a Yesu viyi ɓei da amalaika owa har ya ga ɓa lada nʼshe m? Ntu cenu ko bmiya lo fya mi fya ku aɓo aɓi-ɓiyi aje n nanyi ye n tna ɓo dna yi. <verse eid="1CO 6:3"/><verse number="4" style="v" sid="1CO 6:4"/>To esanu aɓoye pya ɓe, kni nu zhin fyei lo awadai aba nɓa to zhin a Yesu viyi ma? <verse eid="1CO 6:4"/><verse number="5" style="v" sid="1CO 6:5"/>Mi ye ma dna fye vinyiko nu. Ashe ɓeyekpei to lo ko gmanyi n na Yesu-viyi nwo ɓa mi wa gna a ɓena ajeyam? <verse eid="1CO 6:5"/><verse number="6" style="v" sid="1CO 6:6"/>Ama maimako deye, sai Yesu-viyi wa lo n wo Yesu-viyi doyi n na tna-viyi wada ɓokun.<verse eid="1CO 6:6"/></para>
  <para style="p">
    <verse number="7" style="v" sid="1CO 6:7"/>Aje kara zhin, ko zhin knizun nu n fya ba a Yesu-viyi. Fye ta mi fya bwa bugba n ɓenukwoi yi n naɓa zhin fyem? Ko gna bmiya lo n Dagayi aba fya fwa a gyi fye fi. <verse eid="1CO 6:7"/><verse number="8" style="v" sid="1CO 6:8"/>Ama maimako deye, fye nu n laifi lo n fyehin tukwo, fyei gyi azaje fi, har ma nfya ʼjei ɓe.<verse eid="1CO 6:8"/></para>
  <para style="s1">Azaho Ta Lo Shekwoyi Ebe Min</para>
  <para style="p">
    <verse number="9" style="v" sid="1CO 6:9"/>Fye ta kpe lo ge aza n ɓa zhin aɓoi pya ɓa to n gado yi lo n Shekwoyi bemi m? Fye to dna fyehin tukwo wyi m, ntuge aza nɓa zhin anagbai, ko ɓai gba ashan, to ɓai zhin befyece m, ko kwa zanugbai woi wagye n zanugbai yi, nyikoza woi wagye n zanugbai yi, nyikoza woi wagye n nyikoza yi-ɓa ta lo Woʼbe mim. <verse eid="1CO 6:9"/><verse number="10" style="v" sid="1CO 6:10"/>Nlonu avi, ko afan-nada, a nyasin-yi, aza gyifi-yi, ko azaje-zaje-yi. <verse eid="1CO 6:10"/><verse number="11" style="v" sid="1CO 6:11"/>Esa lo n na zaho ɓei bwa wu lonu n fye mi, ama n sayi ala fya laifi zhan ya, a la fye kni ntu Shekwoyi ɓo. Wo la fye gwo ntu nya ɓo n Dagayi Yesu Kristi n Zafun Shekwoyi nya yi wa zhin nfye ɓo. <verse eid="1CO 6:11"/><verse number="12" style="v" sid="1CO 6:12"/>Miɓa mi ma zhin nyaho-nyahoi to Yesu yi na tu mi ko gbem, ama aɓo vinya nu to bmiya lo ntu mi ɓom, Ko ai ɓei la ye ge mi zhin aɓo vinya, mi ta ye ma zhin ɓo ko ɓa wan mi shi har to miyi mi ma fa ko zhin ɓo nʼsa mi ye ce yim. <verse eid="1CO 6:12"/><verse number="13" style="v" sid="1CO 6:13"/>Shekwoyi la nubo gayi ntu nyagyi ɓo, ama tuge ya gyi ndu ya nubo-fu yam. To zhin nubo ge nyagyi zhin ɓo yako num, ntuge Shekwoyi ɓa du a nubo ya ɓedo n nyagyi yi n wyiho yi. Ama anagbai zhin to bmiya lom ko fyefye: a to zhin ya nayi ga ce num, ama ntu Dagayi ɓo, woi cei pma lo wa nu ya nayi n wohin tukwo yi.<verse eid="1CO 6:13"/></para>
  <para style="p">
    <verse number="14" style="v" sid="1CO 6:14"/>Shi Shekwoyi ɓei la Yesu kala n vingwo, elo nu Wo ɓei kuyi kala ce n wo iko yi. <verse eid="1CO 6:14"/><verse number="15" style="v" sid="1CO 6:15"/>Fye ta kpelo ge efye nayi zhin gmanyi nu n Yesu nya yim? To miɓa la Kristi nayi ma ɓe ko do n Karuwa nya yi? Ko fye-fye! <verse eid="1CO 6:15"/><verse number="16" style="v" sid="1CO 6:16"/>Ko fye ta kpe lo ge oza wo lo wa wangye n Karuwa yi wo la ze gmanyi n woi ma? Littafi ku da peipei, oɓa ngun-aba, ɓa ze gmanyi. <verse eid="1CO 6:16"/><verse number="17" style="v" sid="1CO 6:17"/>Ama oza n wa wohin ga Dagayi, wo la ɓedo n Kristi yi, ɓa ku ze ngye oza gmanyi.<verse eid="1CO 6:17"/></para>
  <para style="p">
    <verse number="18" style="v" sid="1CO 6:18"/>Fye bui anagbai zhin si. Laifi daho-dohoi n za zhin, ko ta to nayi bwa m, oza wa zhin anagbai, wo zhin wo nayi nu laifi. <verse eid="1CO 6:18"/><verse number="19" style="v" sid="1CO 6:19"/>Fye ta kpe ge ofya nayi zhin Zafun Gyi-gyi-yi asese ba nu, n Shekwoyi ɓei ga fye nyi, Woi sase lo dna fye mim? Ofya nayi to zhin fya nya num. <verse eid="1CO 6:19"/><verse number="20" style="v" sid="1CO 6:20"/>Shekwoyi ɓei la fye si n kona ko-kwoyi. Ntu cenu fye ga Shekwoyi mwa-mwa n fya nayi-yi, ntuge owa nya nu ɓai.<verse eid="1CO 6:20"/></para>
  <chapter eid="1CO 6"/>
  <chapter number="7" style="c" sid="1CO 7"/>
  <para style="s1">Aɓonya Tu Mula Pa Tukwo</para>
  <para style="p">
    <verse number="1" style="v" sid="1CO 7:1"/>Tu ɓenya tukwo, nfye ɓei nyami dna wasika nfye ɓo ka ga mi nyi, omi ɓe-gbedna nyi, ko bmiya lo nʼza to la nyikwo m. <verse eid="1CO 7:1"/><verse number="2" style="v" sid="1CO 7:2"/>Ama mulapa gna bmiya lo, zanugbai doho-dohoi nwo nyikwo yi, nyikwoza doho-dohoi ce nwo ɓa yi, sakun fya kaya fi n laifi. <verse eid="1CO 7:2"/><verse number="3" style="v" sid="1CO 7:3"/>Zanugbai ɓa ga wo nyikwo nyaho-nyahoi ko kunce dna mulapa nlonu ce nyikwoza nwo ɓa ʼba. <verse eid="1CO 7:3"/><verse number="4" style="v" sid="1CO 7:4"/>Ɓinyikwoi nwo la senu, wo to nwo nayi iko yi lo n, sai dai owo ɓa; Njesun lonu, zanugbai to n wo nayi iko yi lo m, sai dai owo nyikwo. <verse eid="1CO 7:4"/><verse number="5" style="v" sid="1CO 7:5"/>Ntucenu fye to wo aje nayi ɓi m. Sai dai n fysl zhin shiri deye ntuge fya zhin aduwa ntu esa fyewyi ɓo kawai. Ama n deye avun, fya je yeɓedo ntuge to fya kayafi n shetan jaraba ntu fyehin tna-wanshi ɓo.<verse eid="1CO 7:5"/></para>
  <para style="p">
    <verse number="6" style="v" sid="1CO 7:6"/>Mita da ge ko zhin tile nu ʼza pa mulam, ama oza ɓa mi wa pa nwo bugba la tu nu. <verse eid="1CO 7:6"/><verse number="7" style="v" sid="1CO 7:7"/>A womi ngye zahozahoi fye mi wa gni ngye mi ntna mula pa yi. Ama yi to wu lo gmanyi-gmanyi num. Shekwoyi ga azaho nyaga mula-pa nya, ko mula-nyiko, azaho kuwa zhi-zhi lonu na gmada yi ntna mula-pa yi. <verse eid="1CO 7:7"/><verse number="8" style="v" sid="1CO 7:8"/>Ntu cenu mi gna aza n ɓa ta lo mulam, ɓedo na nyigbai yi ko gna bmiya lo fya gyi abye lonu ntna mula-pa yi nfye ɓa mi, ngye mi. <verse eid="1CO 7:8"/><verse number="9" style="v" sid="1CO 7:9"/>Ama ngye fye ta mi fya wan fyehin m, sai fya pa mula. Ntuge ko gna bmiya lo oza pa mula, ai ya gna wo gni woi fi da shakpe ɓo.<verse eid="1CO 7:9"/></para>
  <para style="p">
    <verse number="10" style="v" sid="1CO 7:10"/>To, ga aza n ɓa ku mula-pa nyi, mi gbetu yi lo, tuge shaula kawai m. Gbetu ye konyi emi nya nu to m, ntuge nya nyi n Dagayi ku da nwohin tukwoi, nyikwoza ta ya wo ɓam kpe-kpe. <verse eid="1CO 7:10"/><verse number="11" style="v" sid="1CO 7:11"/>Amma n wa wo ya, to, wo la bwa gni lonu, to wa shan nu sen, akpe wa jeze lo da wo ɓa Zanugbai ce, wo ta ya wo nyikwo m kpe-kpe. <verse eid="1CO 7:11"/><verse number="12" style="v" sid="1CO 7:12"/>Mi ye ma ɓe a shaula ho emihin anya. Ɓa to zhin gbetu nu n Dagayi aba cewom, ama ɓa bmiva lo nʼmi wyegye. N Yesu-viyi n nyikwoi dna lo n wo to zhin Yesuviyi m, ama nyikwo-yi laye wa sase woi, to, woto gna wa mim. <verse eid="1CO 7:12"/><verse number="13" style="v" sid="1CO 7:13"/>Njesun ngye nyikwoza n ɓai lo n wo ta vi Yesu m, oɓa yi kwa wo la ye ntuge wa dna n woi, to, wo to gmi n wa ba m. <verse eid="1CO 7:13"/><verse number="14" style="v" sid="1CO 7:14"/>Ntuge oɓa n wo ta vi Yesu m, owo nyikwo zhin wa gni wo ɓe cei vivi n Shekwoyi aba; n lonu nyikwo n wo ta vi Yesu m, owo ɓa zhin wa gni wo ɓe cei vivi n Shekwoyi aba To ɓei lo nu, to, oɓa ɓi ɓe ve ku ze; ngye a shetan da-ama she ko wu zhi lai nyi, ɓa Gyi-gyi-yi lo.<verse eid="1CO 7:14"/></para>
  <para style="p">
    <verse number="15" style="v" sid="1CO 7:15"/>To ama ngye oza nwo zhin tnaiviyi n cei pma lo na jegna yi, sai wa gnaje, ko to zhin abui num. Nkwa ze lonu, oho Yesu-viyi, to la gyitu ge sai oho puwada tnaviyi wa sase n ho yim; ntuge Shekwoyi ye Owa ɓi ɓa sase fi n bugba-fu nu n na gmada yi. <verse eid="1CO 7:15"/><verse number="16" style="v" sid="1CO 7:16"/>Oho nyikwoza, ha kpe nʼwuna ge ho ɓa mi ha gni ho ɓa woi ya sase n ho ya? N lonu ce oho zanugbai ntu ho nyikwo ɓo.<verse eid="1CO 7:16"/></para>
  <para style="p">
    <verse number="17" style="v" sid="1CO 7:17"/>Zaho-zahoi wo gyi abye nwa sesei shi Shekwoyi cei pma, dna mula-pa ko tna-mula-pa, shi Shekwoyi wa wu zokwo n wo bma zhin yi, la gni aba doho-dohoi Shekwoyi wa yi ho gni. Deye konu zhin oɓo mi wu na ikklisiya vinya.<verse eid="1CO 7:17"/></para>
  <para style="p">
    <verse number="18" style="v" sid="1CO 7:18"/>Oza wo ku a Yahudiyi knunu vi nu kpa kaciya zhin nya-kafin wo vi Yesu, ko to ze wo bugba kni nyam, oza wo to zhin kaciya yim, wo to shan zhin m. <verse eid="1CO 7:18"/><verse number="19" style="v" sid="1CO 7:19"/>Ntuge knunu kaciya zhin nya, ntna kaciya zhin yi, ɓa to zhin nyaho nu m. Ama oɓo dnagmai konu zhin oza vi Shekwoyi ɓeye woi shi Wa wyidna bwa. Oɓo kpakalai nu.<verse eid="1CO 7:19"/></para>
  <para style="p">
    <verse number="20" style="v" sid="1CO 7:20"/>Kwo bmiya zaho-zahoi wa gyabye nwo tnu-tnu-yi n Shekwoyi ɓei yi wo, woi dna ko zhin mi. <verse eid="1CO 7:20"/><verse number="21" style="v" sid="1CO 7:21"/>Ho zhin fyenu nu? To ye kwa wun ho bugbam-to ama, n wyegye-a gu ho ya ha bwa hohin tukwo, zhan-pma kwoi. <verse eid="1CO 7:21"/><verse number="22" style="v" sid="1CO 7:22"/>N Dagayi wa yi ho hoi zhin fyenu tnu-tnu nu, pa ge Kristi la ho loya n iko laifi nya; oho na yi ho n pma loloi ya, pa ge ho la ze Kristi fyenu. <verse eid="1CO 7:22"/><verse number="23" style="v" sid="1CO 7:23"/>Kristi ɓei la fye si n konantuce nu fye la loya n nanyi ye tukwo-mwa nɓa dnawo yi. <verse eid="1CO 7:23"/><verse number="24" style="v" sid="1CO 7:24"/>Ntu cenu, oma-zaje yeye-yi, aba nʼza vi Yesu woi gni nɓa, wo la gni ɓo, ntuge n saiye Dagayi gni lo ɓo Wa bma wo zhin. <verse eid="1CO 7:24"/><verse number="25" style="v" sid="1CO 7:25"/>Nsaiye miɓa dna fye gbe tu ɓenya deyi tukwo. Aɓi anyikwoi n ɓa to sanu nyim ma? A fa ɓa ɓa sanu? Mi to n gbetu yi lo n ko gmi n Dagayi aba ntu ɓa ɓom. Ama Dagayi la awyega gami dna Wo sun-sun-gye nkwo kunce lo a gami gaiciya, ko ɓa damagma ma gna fye ɓo mi zhin nubo lo cei.<verse eid="1CO 7:25"/></para>
  <para style="p">
    <verse number="26" style="v" sid="1CO 7:26"/>Wahala yi nu nyi; eyi a Yesuviyi eya wye-wyei fi lo na zhin gye mi n saiye. Dna saye pya kuwa mi gye lo ngye ko gna bmiya lo oza gni lonu ntna mula-pa yi. <verse eid="1CO 7:26"/><verse number="27" style="v" sid="1CO 7:27"/>To, ama, nho ku mula lupa, to gna-kwaje m. Nho to pan, to gya-wyeya da ce n saiye m. <verse eid="1CO 7:27"/><verse number="28" style="v" sid="1CO 7:28"/>Ofye anugbai, nfye cei pma lo fya gyabye na nyikwo kuyi nsaiye, ɓenukwoi nu tom; Ko ɓinyikwoi senu dna saye pya, abui nu ton. Ama ce, mula pa ɓa ɓe a wahala ɓeɓe nu n mi to ɓo cei pma fya sin ɓa n saiye m.<verse eid="1CO 7:28"/></para>
  <para style="p">
    <verse number="29" style="v" sid="1CO 7:29"/>Oma-zaje nya mida nyi, esa ta shan sun lon n mwam, nlonu, esa yi gba kpekpe-gye lo ntu Shekwoyi tnu-tnu ɓo. N tuce nu, oza n wo nyikwoi dnalo, wo la ze ngye woto i cei lo m, ntu Dagayi tnu-tnu ɓo. <verse eid="1CO 7:29"/><verse number="30" style="v" sid="1CO 7:30"/>Agmada, ko bugba-wun, ko nyabwa, ɓa to go zaho-zahoi Shekwoyi tnu-tnu yam. <verse eid="1CO 7:30"/><verse number="31" style="v" sid="1CO 7:31"/>Aza nɓa zhin tnu-tnu na kaya anyi nya yi, ɓa zhanpma ɓai dna zokwo manayi, ɓai ye nʼsai bwa. Ntuge anyi nɓa shi n saiye nyi, esa fyewyi, ɓa ɓa duya.<verse eid="1CO 7:31"/></para>
  <para style="p">
    <verse number="32" style="v" sid="1CO 7:32"/>Nyaho-nyahoi fye ɓa zhin, mi to cei pma lo zaha zhin ko dna na ɓesam. Oza wo to nyikwoi dnam, wo ɓa mi wa zhin apma nwo sayi woi zhin Dagayi tnu-tnu, she kwo ɓa da Dagayi. <verse eid="1CO 7:32"/><verse number="33" style="v" sid="1CO 7:33"/>Ama oza wo nyikwoi dna, wo ta mi wa zhin lonu dei-dei m, tile wa zhin anyiɓo-nubo i oɓo nwo ɓa zhin ntu ge kwa da wo nyikwo. <verse eid="1CO 7:33"/><verse number="34" style="v" sid="1CO 7:34"/>Owo aɓopuawo n gnaje lo. Ɓinyikwoi nwa senu ce, oɓo gmanyi-gmanyi nu bwa wo sun. Ɓinyikoi wo to senun, owo ɓo pua-wonu wa zhin ɓo nkwo ɓa da Dagayi-dna ɓeho-ɓehoi wo ɓa zhin. Ama nyikwo nusei tile nu wa zhin aɓo-aje nubo, shi wo ɓa zhin wo puwa aba, shi wo ɓa zhin oɓo nkwo ʼɓa da wo ɓa.<verse eid="1CO 7:34"/></para>
  <para style="p">
    <verse number="35" style="v" sid="1CO 7:35"/>Mi gna fye ɓeye ntuge ma bmafye zhin nu, toge ma kma fye mula-pam. Ama mi cei pma fya ga fyehin tukwo dna Shekwoyi tnu-tnu vinya, ntna ɓo ko ɓa gna fya bugbajeya. <verse eid="1CO 7:35"/><verse number="36" style="v" sid="1CO 7:36"/>Oza wo ta mi lo n wohin wan m, woi gyelo wo ɓa pa mula nu, to wo gyabye pai, abui nu to m. <verse eid="1CO 7:36"/><verse number="37" style="v" sid="1CO 7:37"/>Ama n zanugbai ho lo nwo ɓa mi wa tu wohin gbe nge wo ta la nyikwo m, har wa ku mi wa gni lonu ntna nyikwo layi, woi go wohin wan-fi, wo ku shaula manayi zhin! <verse eid="1CO 7:37"/><verse number="38" style="v" sid="1CO 7:38"/>Ntucenu oza wa pa mula wo ku zhin bmiya, ama oza wo to pa mula m, wo ku zhin gna bmiya.<verse eid="1CO 7:38"/></para>
  <para style="p">
    <verse number="39" style="v" sid="1CO 7:39"/>Nyikwo-nusei dna nwo ɓa akun nu, esa nwo ye n wye-wyei lo; ama sa nwo ʼɓa fi cei, to wo la loya nwa wun, wo ɓa mi wa senu do n wo cei pma, ama sai onu wo zhin Yesu viyi ce. <verse eid="1CO 7:39"/><verse number="40" style="v" sid="1CO 7:40"/>Ama wo ɓa gna agmada bwa woi ya gni lonu, n mi wyegye nu; ama mi gye lo ngye Shekwoyi Zafun kunsun lo miyi n mi shaula n mi gafye nyi.<verse eid="1CO 7:40"/></para>
  <chapter eid="1CO 7"/>
  <chapter number="8" style="c" sid="1CO 8"/>
  <para style="s1">Ashan Nyagyi</para>
  <para style="p">
    <verse number="1" style="v" sid="1CO 8:1"/>Oɓo ko jesun lo sai ɓenya n fye ɓo nya tu n nyagyi tukwo na ku ashan gba cei nyi. Tu ɓenya ye tukwo zaho-zahoi gyelo ngye owo ɓegbe-dna nu gna bmiya lo. Ɓeye-kpe bmiya ʼza shi, ama oɓo na gna yelo ntu ikklisiya mimi ɓo ko nu zhin yeye. <verse eid="1CO 8:1"/><verse number="2" style="v" sid="1CO 8:2"/>Oza wo gye ge wo kpe aɓo ye lo vinya, to, wo bwa wo tnayekpe nu bmi zo wu. <verse eid="1CO 8:2"/><verse number="3" style="v" sid="1CO 8:3"/>Ama oza wo ye Shekwoyi ɓehin-hin nya, owo nu bmiya shi lo n Shekwoyi ɓa kpe wo ye.<verse eid="1CO 8:3"/></para>
  <para style="p">
    <verse number="4" style="v" sid="1CO 8:4"/>To, yi ɓa gyi nya na ku shan gba cei? Yi kpelo ge oshan to ku Shekwoyi nu zhin m, yi-i kpelo ge Shekwoyi bwasun gmanyi nu. <verse eid="1CO 8:4"/><verse number="5" style="v" sid="1CO 8:5"/>Azaho zhin ɓa da ge a Shekwoyi lo mwa begye n ʼshe ɓedo n ʼkni yi. <verse eid="1CO 8:5"/><verse number="6" style="v" sid="1CO 8:6"/>Ama yi kpelo ge Shekwoyi bwasun lo gmanyi nu, Owo nu zhin Dada nwa zhin anya vinya, Wa zhin yi ya ze Wa nya. Njesun Dagayi bwasun gmanyi nu – Yesu Kristi – Wo nu na zhin anya vinya, Woi ga yi-wyewyeyi njesun.<verse eid="1CO 8:6"/></para>
  <para style="p">
    <verse number="7" style="v" sid="1CO 8:7"/>Dudu lomu, a Yesu-viyi ho ta kpe ɓeye ye lon. Ntu ɓa mida ɓo na shan yi, oɓa ɓenubo-zhin gna ɓa ge ashan zhin anya awye-wyeyi nu, har ɓa ku gaiciya ga ge nyagyi na la ko ga ʼshan, a la ku Shekwoyi nu ga. Ntu cenu she ɓa gyi nyagyi-yipya, kwa lu ɓa n bugba. <verse eid="1CO 8:7"/><verse number="8" style="v" sid="1CO 8:8"/>Pa ge Shekwoyi to damu lo ko yi gyi, ko to yi gyim. Ko ta zhin ya gba-gba m, n yi to gyi m, kwoi ta ɓe yi mwa-mwa yi ya gyi m. <verse eid="1CO 8:8"/><verse number="9" style="v" sid="1CO 8:9"/>Ama fye zhin peceiye n iko yi fye cei lo ntu ko gyi ɓo, sakun fya zhin Yesu-viyi ho, nwo bugba to kalai lon, wa kaya dna laifi.<verse eid="1CO 8:9"/></para>
  <para style="p">
    <verse number="10" style="v" sid="1CO 8:10"/>Oɓo nyi ko ɓa zhin; ngye zaho lo n wo to n bugba kalai lo dna na ɓeye pyam, hoi kpe honya lo ge nyagyi ye pya ta zhin ho nyahon, hoi gyi nyagyi na ʼshan nyakun, ai deye ɓa cewo bwa har wa lo o-shan nyakun ntuge wa gyi nyagyi, bugba yi gwo wo lu. <verse eid="1CO 8:10"/><verse number="11" style="v" sid="1CO 8:11"/>To, ntu ge ho “kpe lo ge ko to zhin nyaho nun hoya gyi m,” ho ɓa zhin Yesu-viyi do n wo bugba to kalai lon wa bwi dna zafun, oho zado n Yesu wa fi ntu wo ɓo. <verse eid="1CO 8:11"/><verse number="12" style="v" sid="1CO 8:12"/>Ko zhin laifi nu n Kristi abye ho ya ce ho zado bwa wa zhin ɓo n wo bugba zun wo kni da ce. <verse eid="1CO 8:12"/><verse number="13" style="v" sid="1CO 8:13"/>Nuce nu, ndai ashan-bu gyi ɓa zhin mi zado wa zhin laifi, mi ta shan ɓa gyim har nyalo-nyalo, ntuge mi ta ye lo ma zhin mi zado, wa zhin laifi m.<verse eid="1CO 8:13"/></para>
  <chapter eid="1CO 8"/>
  <chapter number="9" style="c" sid="1CO 9"/>
  <para style="s1">Bulus Wu Shi Wo Zhin Shekwoyi Tnu-Tnui</para>
  <para style="p">
    <verse number="1" style="v" sid="1CO 9:1"/>Mi zhin tnu-tnuyinu Shekwoyi nya, toge ndna n zanyikoci ho sintan. Mi ɓei ku gye Yesu eyi Dagayi nʼma wye yi. Omi tnu-tnu nu na ɓe nʼfya wye-wyei doshan yi. <verse eid="1CO 9:1"/><verse number="2" style="v" sid="1CO 9:2"/>Ndei na zaho wyegye mi to zhin tnu-tnuyi num, nʼfyaba mi zhin ko nu, ntuge fya kpe Yesu ye nʼma kun nu. <verse eid="1CO 9:2"/><verse number="3" style="v" sid="1CO 9:3"/>Omi begbe-dna nyi na za ba n ɓa nya ɓenya.<verse eid="1CO 9:3"/></para>
  <para style="p">
    <verse number="4" style="v" sid="1CO 9:4"/>Mi to iko hoi lo ko fyewyim? Kwo mi ta mi, ngye a tnu-tnu-yi aje, ma zhin zhiɓei nʼfya puwa ma? <verse eid="1CO 9:4"/><verse number="5" style="v" sid="1CO 9:5"/>Mi ɓei nyikwoi lo, woi zhin Yesu-viyi nu, to mi ye zan-lo laɓa n woi ce, she a tnu-tnu-yi aje zhin nyi, she Dagayi-azaje zhin nyi, njesun she Bitrus zhin nyi m? <verse eid="1CO 9:5"/><verse number="6" style="v" sid="1CO 9:6"/>Kwo Barnaba nʼmi yi nu ɓa bwa tnu-tnu zhin nʼya bwa yi, ama fyei ga azaje anya? <verse eid="1CO 9:6"/><verse number="7" style="v" sid="1CO 9:7"/>Fye shin soja ho gye woi gba wohim tukwo agyiwye? Fye shin fwa-yi ho gye to woi gyi wo fwa kaya m? Kwo fye shin Bolo-lo ho gye to woi sin wa nakwo madara ma? <verse eid="1CO 9:7"/><verse number="8" style="v" sid="1CO 9:8"/>Mita gna fye zanyikoci ɓewyegye nu ge ko bmiya lon. Mi gna fye ɓo nu Shekwoyi wa da. <verse eid="1CO 9:8"/><verse number="9" style="v" sid="1CO 9:9"/>Dna nʼwa Shekwoyi ɓei ga Musa nyi, Wa cige, to pa nakwo gbe esa ko gni koi dna awyi ga ho nkwa pita yim. Fye gye ge Shekwoyi ɓo zhin nubo n nakwoi nu gmanyi, esa Wo ɓei da cei lo nu nyi? <verse eid="1CO 9:9"/><verse number="10" style="v" sid="1CO 9:10"/>Kwo woto ɓei zhin nubo nʼyi nu ma? Sosai kuwa. Wo ɓo da lonu Wa wu yi ge a Yesuviyi a tnu-tnuyi ɓa go lada n naza ba nɓa bma ɓa zhin. N fwa-nuyi yi, n nawyi luyi yi, ɓa na wyetu yi ɓa gyi ofwa ampanyi.<verse eid="1CO 9:10"/></para>
  <para style="p">
    <verse number="11" style="v" sid="1CO 9:11"/>Yi ku nyabye manayi zafun nya bye, nfya bugba mi. Kwo duwyi lo nu yi-i ya nya nyagyi ɓo n na jeyi nfya ba? <verse eid="1CO 9:11"/><verse number="12" style="v" sid="1CO 9:12"/>Fye ga azaje ɓa, nɓa zhin fye waʼazi nyi, ko bmiya lo fya zhin lonu. Ama yi to gna bmiya zhilo n fya ba n ɓa yin? Dudu lonu yito zhan-pma n iko gna bmiya-zhi nya yim, ama ya zhin tnu-tnu nʼya bwa yi ntu na nya ɓo, n yi ɓa pmai lo, ntna fye bma-zhin. Yi to shin gna ge a gba yi tnu-tnu ta n nyaho-nyahoi yim, ntu dnaɓo ge sakun ya nya fya mawye-ya n Kristi ɓeda, nʼya ɓe fye cei nyi.<verse eid="1CO 9:12"/></para>
  <para style="p">
    <verse number="13" style="v" sid="1CO 9:13"/>Fye ta kpe lo ge Shekowyi ɓei gna, a bmazhin-yi n na tnu-tnu zhinyi yi n na duwa nyakun ge, ɓa bwa ɓa lobo n ɓa nyagyi yi dna na nyagaga, n na nyagyi yi na ɓe wo cei na duwa nyakun nyin? <verse eid="1CO 9:13"/><verse number="14" style="v" sid="1CO 9:14"/>To ko wu lo nu, Shekwoyi ku da ge aza ɓa zhin waʼazi, ɓa bwa bmazhin n na za ba n ɓa gwo kwo nyi. <verse eid="1CO 9:14"/><verse number="15" style="v" sid="1CO 9:15"/>Ama mito shin fye kobo ɓo nyam. Mi-i ta ka fye ma gna fye ge miye ma ya gwo nu nʼsaiyem. Sai dai ma gyi fifi ko n mikun yi, ceya cece ge mi bwi agmada nuwan, nmi bwa dna waʼazi n mi zhin fye n tna nyaho gwoi nyi. <verse eid="1CO 9:15"/><verse number="16" style="v" sid="1CO 9:16"/>Waʼazi zhin to zhin ɓo gbegyi nya nu nʼmabam–mi ta mi ma fa ko zhin ɓo ko mi ya kni ge mʼba fam, Miɓa ze oɓo sun-sun nya. Aiya mʼma ba to-miya zhin waʼazi m. <verse eid="1CO 9:16"/><verse number="17" style="v" sid="1CO 9:17"/>Ndei ko ɓo lo ge omi bugba na la ma zhin tnu-tnu-ye Shekwoyi wo gami ko lada; ama ko to wulo lonu nun, ntuge Shekwoyi nu na kni mi Woi dna mi tnu-tnu ye n nakun mi-i to n mihin ɓo kni-yi lo n shan sun. <verse eid="1CO 9:17"/><verse number="18" style="v" sid="1CO 9:18"/>Knihi nu zhin mi lada koi wuzhi la ya? Konu zhin agmada nʼmi bwa dna waʼazi Nabari Manayi nya, nʼmi zhin to miyi tu zaho azhin, mi-i gna a gbami lada waʼazi zhin nyam.<verse eid="1CO 9:18"/></para>
  <para style="p">
    <verse number="19" style="v" sid="1CO 9:19"/>Deye na pmai lo mwa; shi konyi mito dna lo nʼzaho sinta ma viwo ɓeye ge gye wo gba ma gyiwye lon, dudu lonu mila mihin ze aza vinya fyenu dna bugba-da n nabai ma gni ɓa ga Kristi. <verse eid="1CO 9:19"/><verse number="20" style="v" sid="1CO 9:20"/>Esa mi zhin tnu-tnu na Yahudiyi aba, ma ze ngye Yahudiyi n nabai ɓa wo Nabari manayi, ma gni ɓa ɓe cei n Kristi aba. Esa mi gni na aza ʼba nɓa vi a Yahudiyi knunu, mi ta gni aɓena nela yin, ko da ya ke omi bugba to cei yelo lonum, ntuge mi cei pma ma bma ɓa zhin. <verse eid="1CO 9:20"/><verse number="21" style="v" sid="1CO 9:21"/>Esa mi gni na ɓenai aba, mi zhin ma bugba ga ɓa she mi ɓa mi, ama dole ma zhin ɓo ko bmiya a Yesu-viyi aba. Omi bugba ga n mi ga ɓa nyi, ko ɓa zhin ma ka ɓa bugba wan shi, ma bma ɓa zhin.<verse eid="1CO 9:21"/></para>
  <para style="p">
    <verse number="22" style="v" sid="1CO 9:22"/>Esa mi gni naza-ba nɓa to n kalai lo dna gaiciya gam, ma ze tnakala-da, nnabai ma bma ba zhin. Ntu cenu mi la mihin gbodo n zahozahoi yi ntuge ko wuso-wuso, oza ye ge mi gna wo Kristi ɓeda, n nabai Kristi wa gni wo. <verse eid="1CO 9:22"/><verse number="23" style="v" sid="1CO 9:23"/>Mi zhin aɓoye vinya ntuge ma si ɓa kpe n Nabari Manayi yi, njesun ntu na anabarka ɓo n mi bwa, sa ma gye ɓai ɓe da Kristi.<verse eid="1CO 9:23"/></para>
  <para style="s1">La Hohin Yi Ha Gyi Nasara</para>
  <para style="p">
    <verse number="24" style="v" sid="1CO 9:24"/>Lalle fye kpelo ge nna wyefan ba, asubui vinya nu zhin ɓa busi, ama zaknayi nu zhin wa bwa lada kmisun-yi gwo. Ntucenu fye bui si ntuge fya gwo lada-yi. <verse eid="1CO 9:24"/><verse number="25" style="v" sid="1CO 9:25"/>Zaho-zahoi wo zhin wyefan-yi wo zhin wa gawo nayi wahala, woi tu aɓomwi, woi wan aɓo fi. Wo zhin lo nu ntuge wa gwo lada nu nkwo ta mwa sa m. Ama yi zhin ntuge ya gwo lada eshe nya nu n koɓa mwasa har nyalonyalo. <verse eid="1CO 9:25"/><verse number="26" style="v" sid="1CO 9:26"/>Ntuce nu mi busi n na wyetu yi na bye. Sa mi zhin dambye, ma sha akun ma ku ɓa mwi kpa, to ma she ɓa fi nʼsem. <verse eid="1CO 9:26"/><verse number="27" style="v" sid="1CO 9:27"/>Cenu zhin mi-i ga mi nayi tata, kwa zhin ɓo na ye cei, toge ɓonu ko yem. N mi to zhin lonun, odna wo mi lo ge sakun ma ku waʼazi zhin azaje ɓa ku lofi n na gbegyi ba, ama aila miyi dai gmiya ge mi to kunce lom.<verse eid="1CO 9:27"/></para>
  <chapter eid="1CO 9"/>
  <chapter number="10" style="c" sid="1CO 10"/>
  <para style="p">
    <verse number="1" style="v" sid="1CO 10:1"/>Oma-zaje mi ye ma pa fye nya ɓo nko ɓei zhin ya dada n zhabui nyi. Shekwoyi ɓei tu ɓa fun n ʼnyi yakwo yi, har Wa shi ɓa bwa ɓa pi ola yakwo ya, n na yi kwo ge Ola Byei nyi. <verse eid="1CO 10:1"/><verse number="2" style="v" sid="1CO 10:2"/>A zhin ɓa batisma vinya dna ola yakwo ye, ɓedo n ʼnyi ye yi ɓa ku ze Musa aviyi. <verse eid="1CO 10:2"/><verse number="3" style="v" sid="1CO 10:3"/>Oɓa vinya ɓa gyi nya-gyi zafun nya. <verse eid="1CO 10:3"/><verse number="4" style="v" sid="1CO 10:4"/>Oɓa vinya njesun ɓa sin nuwan zafun nya. Ntuge ɓa ɓei sin n Napma zafun nya nu nko ɓei gni lo ɓai nyi. Kristi nu ɓei zhin Apma yi. <verse eid="1CO 10:4"/><verse number="5" style="v" sid="1CO 10:5"/>Dudu lonu n mwa begye n ɓa mi, to ɓa zhin ɓo Shekwoyi ye ce yim. Ntucenu a wuɓa laɓa n zhabui.<verse eid="1CO 10:5"/></para>
  <para style="p">
    <verse number="6" style="v" sid="1CO 10:6"/>To, aɓeye vinya kwa ɓa zhin pmagna nu n ya ba ge, yi to ye aɓo nukwoyi shi ɓa ɓei zhin nyin. <verse eid="1CO 10:6"/><verse number="7" style="v" sid="1CO 10:7"/>To ya gba ashan shi azaho n ɓa mi ɓei zhin nyi m. (Shi Littafi ku da “Aza ɓei sase zhi ɓa gyi ɓai sin, ɓa kuka ntuge ɓa nya-nya,” ɓai ga nakwo ɓiyi zhin-zhin mwa-mwa.)<verse eid="1CO 10:7"/></para>
  <para style="p">
    <verse number="8" style="v" sid="1CO 10:8"/>Yi to zhin anagbayi m, shi azaho n ɓa mi ɓei zhin har aza dubu shibacei ata (23,000) ɓa fi n nyipyei gmanyi. <verse eid="1CO 10:8"/><verse number="9" style="v" sid="1CO 10:9"/>To ya mwi Shekwoyi hakuri gye m, shi azaho n ɓa mi ɓei zhin nyi m, awa saɓaya laɓa cei har efi. <verse eid="1CO 10:9"/><verse number="10" style="v" sid="1CO 10:10"/>To ya da gnunu-gnunu tu n, ʼnya Shekwoyi la ga yim. Ngye shi azaho n ɓa mi ɓei zhin, cenu ɓei zhin Shekwoyi wa tnu nwo malaika yi wa wu ɓa.<verse eid="1CO 10:10"/></para>
  <para style="p">
    <verse number="11" style="v" sid="1CO 10:11"/>Aɓoye ɓei zhin ɓa vinya ntu ɓesisi ɓo nu. A ka ɓa fi n Littafi ntuge ɓa ceyi ɓepa, ntuge yi fi nʼsa nu n nanyi ku ga zo.<verse eid="1CO 10:11"/></para>
  <para style="p">
    <verse number="12" style="v" sid="1CO 10:12"/>Ntuce nu zaho-zahoi nwo gye lo ge, wo migni lo woi zhin nubo ge, “Ai mita zhin lonun” ko la ze pmagna n ha ɓa. Ntuge kpekni hohin ɓa kaya dna n laifi ce. <verse eid="1CO 10:12"/><verse number="13" style="v" sid="1CO 10:13"/>Jaraba daho-dahoi n kwo ɓa ɓe haba, to oko pya nu ɓe azaje aba ce. Ama Shekwoyi zhin gbenu-yi nu. Wo ta ye ge a zhin ho jaraba n ko ɓa duho kala wyim. Esa n ha lo jarab ho, Wo ɓa gaho kala ha gni agni dako, har Wa wu ho zokwo n ho ɓa gmiya nkwo mi. <verse eid="1CO 10:13"/><verse number="14" style="v" sid="1CO 10:14"/>Ntucenu, oma nugundo, fye na ashan-gba dohodohoi pya ɓo.<verse eid="1CO 10:14"/></para>
  <para style="s1">Yi Ta Mi Nce Zhin M</para>
  <para style="p">
    <verse number="15" style="v" sid="1CO 10:15"/>Mi daɓo n fyei ngye a wyega da nu. Fye mwi mi ɓeda n fyehin tukwo yi fya gye. <verse eid="1CO 10:15"/><verse number="16" style="v" sid="1CO 10:16"/>N Dagayi tebur, esa yi tu nuwan byei anabarka, kwo to wu ge, yi gni anabarka bwa nu dna n Yesu amin? Esa yi sa bredi ya, ya gyi, kwo wu ge yi gni Yesu nayi apma bwa nu n najei. <verse eid="1CO 10:16"/><verse number="17" style="v" sid="1CO 10:17"/>Kwo shi kwo nyi bredi bwasun gmanyi nu nʼyi sagaje, eyi vinya kwa n mwa begye, yi zhin nayi gmanyi nu dna Kristi ntuge yi gyi bredi gmanyi nu. <verse eid="1CO 10:17"/><verse number="18" style="v" sid="1CO 10:18"/>Fye dna a Yahudiyi wye, aza ɓa gyi nya na lako zhin hadaya cei, ɓa ku ze gmanyi dna hadaya tnu-tnu yi mi.<verse eid="1CO 10:18"/></para>
  <para style="p">
    <verse number="19" style="v" sid="1CO 10:19"/>Miye ma da gena na? Fye gye ge mi da nu ge ashan zhin anya awyewyei nu, ko anya na gba kpe ɓa nyi ge ɓa na ʼpma hoi lo? Aʼa, ko fyefye. <verse eid="1CO 10:19"/><verse number="20" style="v" sid="1CO 10:20"/>Oɓo nyi mi da ge enya na ku gba kpe nʼshan to a ga Shetan nu, toge Shekwoyi m. Mito cei pma lo kwa fya ze gmanyi n shetan yim. <verse eid="1CO 10:20"/><verse number="21" style="v" sid="1CO 10:21"/>Fye ta mi fya sin dna n Dagayi bwe, fyalo fyei je shetam nya sin m. Fye ta mi fya gyi Dagayi tebur fya lo fyei je shetan nya gyi m.<verse eid="1CO 10:21"/></para>
  <para style="p">
    <verse number="22" style="v" sid="1CO 10:22"/>Yiye ya la Shekwoyi shewo ka nu? Yi duwolo n kala nu? <verse eid="1CO 10:22"/><verse number="23" style="v" sid="1CO 10:23"/>“Yi ɓa mi ya zhin nyaho-nyahoi,” ama nyaho-nyahoi nu to bmiya lo m. “Yi ɓa mi ya zhin nyaho-nyahoi,” ama nyaho-nyahoi nu to n bmiya lo m. “Yi ɓa mi ya zhin nyaho-nyahoi,” ama nyaho-nyahoi nu to n bmazhin yi lom. <verse eid="1CO 10:23"/><verse number="24" style="v" sid="1CO 10:24"/>Kwo to bmiya lo zaho zahoi, wa gna wohin ye wa zan wa gmada shin nwo gmanyi yi m. Pa ho zado ɓo nʼɓo yi nko bmiya lo n tu wo ɓo.<verse eid="1CO 10:24"/></para>
  <para style="p">
    <verse number="25" style="v" sid="1CO 10:25"/>Fye ɓa mi fya gyi nyaho-nyahoi n na ʼbu-da kun n gnikwo ntna ɓo nya yi. Ntuge n ha nyaɓo, kpekni oɓo na ɓa dnaho ʼgbe cei nyi, ko ɓa zun ho bugba kni. <verse eid="1CO 10:25"/><verse number="26" style="v" sid="1CO 10:26"/>Ntuge ekni n nyaho-nyahoi ye nko dna ko, ko wun Dagayi nu.<verse eid="1CO 10:26"/></para>
  <para style="p">
    <verse number="27" style="v" sid="1CO 10:27"/>Ndei shetan da wa yi ho nyagyigyi, oho bugba la ge ho ɓa lo, to, gyi nyaho-nyahoi nwa ɓeho cei n tna ɓo nyai, ntu bugba kni-zun ɓo. <verse eid="1CO 10:27"/><verse number="28" style="v" sid="1CO 10:28"/>Ama n zahoʼa gna ho ge, “Aku shan gba n nyagyi ye yi, to, to gyi nyagyi yi m,” ntu zayi ɓo nwa gnaho nyi, njesun ntu bugba knizun ɓo. <verse eid="1CO 10:28"/><verse number="29" style="v" sid="1CO 10:29"/>Zayi, bugba kni-zun nu nmi daɓo, to ge oho nya m. Kpekni ha nya ge, “Ntu kni ɓeyi nu zado bugba knizun kwa kma mi ɓo zhin n mi cei pma?” <verse eid="1CO 10:29"/><verse number="30" style="v" sid="1CO 10:30"/>Knihi nu ɓa zhin nyagyi miɓa sa Shekwoyi ami ma gyi ko na gmada yi, zaho wa ci ma ɓenya, shi ko nyi wo gye lo ge mi la bwa ba? <verse eid="1CO 10:30"/><verse number="31" style="v" sid="1CO 10:31"/>Ntucenu, nyaho-nyahoi n ho ɓa zhin, ko hoi gyi nu, ko hoi sin nu, zhin ko ntuge ha ga Shekwoyi mwamwa. <verse eid="1CO 10:31"/><verse number="32" style="v" sid="1CO 10:32"/>Fye to ze dalili bonyicenya n zaho-zahoi abam, ko a Yahudiyi Ko a Heleniyi, ko ekklesiya Shekwoyi nyam. <verse eid="1CO 10:32"/><verse number="33" style="v" sid="1CO 10:33"/>Oɓo nu mi zhin, Mi-i yi mihin ma zhin ɓo ko da aza vinya n ɓeho-ɓehoi zhin, toge mi-i vi ɓo nu nʼmi bugba ye ce yim, ko oɓo ko gna bmiya lo ntu mi ʼɓom, ama oɓo ko gna bmiya lo ntu na za ɓo, ntuge kpekni ɓa pwo.<verse eid="1CO 10:33"/></para>
  <chapter eid="1CO 10"/>
  <chapter number="11" style="c" sid="1CO 11"/>
  <para style="s1">Anyikwo Ɓeda</para>
  <para style="p">
    <verse number="1" style="v" sid="1CO 11:1"/>To, fye vi ma pita bwi, ngye shi mi vi Yesu anya nyi. <verse eid="1CO 11:1"/><verse number="2" style="v" sid="1CO 11:2"/>Mi ci fye lo ntuge fye pa mi ɓo lo cici fyei zhin ɓoho-ɓohoi she ma wufye. <verse eid="1CO 11:2"/><verse number="3" style="v" sid="1CO 11:3"/>Ama mi cei pma fya kpe ge, Yesu nu zhin zanugbai doho-dohoi tukwo. Nyikwoza tukwo ce zanugbai nu; Shekwoyi nu zhin Yesu tukwo n kasun. <verse eid="1CO 11:3"/><verse number="4" style="v" sid="1CO 11:4"/>Ntuce nu zanugbai doho-dohoi nwa zhin aduwa ko waʼazi n tanjiyai kun n wo tukwo, to, wo ci Yesu nu wyegba. <verse eid="1CO 11:4"/><verse number="5" style="v" sid="1CO 11:5"/>Nyikwoza doho-dohoi kwa n wa zhin aduwa, ko wa zhin waʼazi gni nazaba to wa pui wo tukwo nya m, to, wo ci wo ɓa nu wyegba. Wo to shando lo n nyikwozai n wo la wo tukwo wun vinya n na pmi yim. <verse eid="1CO 11:5"/><verse number="6" style="v" sid="1CO 11:6"/>N nyikwoza ta pui wo tukwo nya m, to wola wo tukwoyi gbeya. Ngye ko zhin oɓo vinyikwo nya nu n nyikwoza ba wa kma wo tukwo ya, ko wa gbe ko ya, to, sai wa zhin wa ku ko wan nya. <verse eid="1CO 11:6"/><verse number="7" style="v" sid="1CO 11:7"/>Ko to bmiya lo zanugbai wa pui wo tukwo nyaho m, ntuge wo zhin Shekwoyi dogbei nu n wo latu yi ɓe. Ama nyikwoza zhin zanugbai latu nya nu.<verse eid="1CO 11:7"/></para>
  <para style="p">
    <verse number="8" style="v" sid="1CO 11:8"/>Ntuge zanugbai kmisunyi to ɓei gmi n nyikwoza nun, ama aɓei gmi nyikwoza kmisunyi n zanugbai nu. <verse eid="1CO 11:8"/><verse number="9" style="v" sid="1CO 11:9"/>Njesun ato ɓo zhin zanugbai ntu nyikwoza ɓo nu m, ama aɓei zhin nyikwoza ntu zanugbai Bo nu. <verse eid="1CO 11:9"/><verse number="10" style="v" sid="1CO 11:10"/>Kwo bmiya lo nyikwoza zhin wa wu ge wo dnalo zanugbai sinta, njesun ge kwa da amalaika.<verse eid="1CO 11:10"/></para>
  <para style="p">
    <verse number="11" style="v" sid="1CO 11:11"/>Ama pa ge dna n Dagayi shiri, nyikwoza n zanugbayi, ɓa ta mi n tna ajem. <verse eid="1CO 11:11"/><verse number="12" style="v" sid="1CO 11:12"/>Ntuge shi a ɓei gmi nyikwoza n zanugbai nyi, njesun lonu nyikwoza nu zhin wa ma zanugbai, ama anya vinya kun n Shekwoyi aba nu.<verse eid="1CO 11:12"/></para>
  <para style="p">
    <verse number="13" style="v" sid="1CO 11:13"/>Fye mwi ko nfyehin tukwo fya gye, ko bmiya lo nyikwoza wa zhin aduwa gni naza ba n tna alufuta wan yi? <verse eid="1CO 11:13"/><verse number="14" style="v" sid="1CO 11:14"/>Kwo kunnu n kohin tukwo kwa wuyi ge, ko zhin oɓo vinyikwo nya nu n zanugbai aba, wa ya tukwo tu cim n tna wun yi. <verse eid="1CO 11:14"/><verse number="15" style="v" sid="1CO 11:15"/>Ama ko zhin nyikwoza mwa-mwa nu, n wo tukwo-yi mwakpa, ntuge a gawo ko lonu kwa ze wo nyapui nya nu. <verse eid="1CO 11:15"/><verse number="16" style="v" sid="1CO 11:16"/>Ama ngye zaho cei pma lo wa gni-aɓona da ce, to, enya miɓa da konu nyi; nge yi ta shan kunnu doho wulo gbo-om, sai dai ge nyikwoza ku wo tukwo wan alufuta esa nwo ɓa zhin waʼazi ko aduwa cei dna naza begye. A ikklisiya Shekwoyi anya vinya nkoi bwa shi lo lonu nu.<verse eid="1CO 11:16"/></para>
  <para style="p">
    <verse number="17" style="v" sid="1CO 11:17"/>Ama enya mi ye mada n saiye nyi ko to zhin cici nu n fya ba m, ntuge ofye yezhin na duwa nyakun ta bma zhin lo m, sai koi wun-wun ya. <verse eid="1CO 11:17"/><verse number="18" style="v" sid="1CO 11:18"/>Oɓo kmisunyi, a gnami lo ge ajegna lo nfya tasin sanu fya yezhi cei. Ɓeye konyi, ma pwoko gaiciya ga. <verse eid="1CO 11:18"/><verse number="19" style="v" sid="1CO 11:19"/>Ama ko bmiya lo ajegna lo fya tasin, ntuge aza ɓa fi lo n gaiciya, a kpe ɓa ye pei-pei.<verse eid="1CO 11:19"/></para>
  <para style="s1">Aɓonya Tu Dagayi Nyagyi Ɓo</para>
  <para style="p">
    <verse number="20" style="v" sid="1CO 11:20"/>Esa nu fya ye-zhi n na ba gmanyi fya gyi, fye ta gyi Dagayi nyagyi num, <verse eid="1CO 11:20"/><verse number="21" style="v" sid="1CO 11:21"/>ama ofyehin nya. Ntu ge aku gna mige esa fya ɓe nyagyi cei, zaho-zahoi wo wo nyagyi ɓo nu wa ya safi wohin nce azaje-ya, har azaho ɓa tna nyagyi ɓai ci mikun, azahoi ce ɓai gyi ɓai sin n duwyi. <verse eid="1CO 11:21"/><verse number="22" style="v" sid="1CO 11:22"/>Fye to na puwai lo nfye ɓa gyi fyei sin? Ko fye gna ye lo fya ci Shekwoyi puwa wyegba, fyei dna aza vinyikwo n ɓa to cei lo nyi ma? Fye gye ge miɓa da ge na n ɓeye tukwoʼa? Mi ci fye nu? Ko fye-fye, mi ta ci fye lo m.<verse eid="1CO 11:22"/></para>
  <para style="p">
    <verse number="23" style="v" sid="1CO 11:23"/>Ntuge n Dagayi aba nu n ma gwo wu-wu ye n mi kafye wu nyi. Nge dna sukwo nna ɓei kun Dagayi Yesu nyi, Wa la bredi, <verse eid="1CO 11:23"/><verse number="24" style="v" sid="1CO 11:24"/>Wa zhin Shekwoyi godiya, Wa sa ko ya, Wa Cige, “Omi nayi nu nyi, n na ga ntu fye ɓo. Fye zhin ko ntu Mi ɓopa ɓo.” <verse eid="1CO 11:24"/><verse number="25" style="v" sid="1CO 11:25"/>Njesun lo nu wa la kofi ai ku nyagyi gyi, wa cige, “Kofi ye, ko nu zhin Shekwoyi alkawali woi-woyi dna Maʼmi. Saho-sahoi nfye ɓa sin ko cei, fye zhin ko ntu mi ɓo pa ɓo.” <verse eid="1CO 11:25"/><verse number="26" style="v" sid="1CO 11:26"/>Ntuge saho-sahoi ya gyi bredi ye cei, yi sin n kofi ye, yi gna Dagayi efi nabari nu mi har Wa ɓe.<verse eid="1CO 11:26"/></para>
  <para style="p">
    <verse number="27" style="v" sid="1CO 11:27"/>Ntuce nu, zaho-zahoi wa gyi Dagayi bredi ye, ko wa sin n wo kofi dna zokwo, kota gawo mwa-mwa m, wo zhin Dagayi nayi nu n Wa ʼmi yi laifi. <verse eid="1CO 11:27"/><verse number="28" style="v" sid="1CO 11:28"/>Ntuce nu, zaho-zahoi wo mwi wo-hin kpa wa kpe bredi ye gyi, woi sin n kofi ye njesun. <verse eid="1CO 11:28"/><verse number="29" style="v" sid="1CO 11:29"/>Ntuge ʼza wa gyi bredi yi, woi sin n kofi yi ntna wohin mwi yi, to woi pa Yesu nayi ɓo n kwa pma yin, to, wo gni Shekwoyi owa kpe wohin tukwo nu. Ntuge wo kpagye nu n Yesu fi ɓo yi. <verse eid="1CO 11:29"/><verse number="30" style="v" sid="1CO 11:30"/>Cenu zhin azaho n fye mi ɓa zhin anyasan-yi nu, a kala-gba-yi, har azahoi fi.<verse eid="1CO 11:30"/></para>
  <para style="p">
    <verse number="31" style="v" sid="1CO 11:31"/>Ndei yi ɓa mwi yihin tukwo kpa, ata shan yi kni zun nʼwa yim. <verse eid="1CO 11:31"/><verse number="32" style="v" sid="1CO 11:32"/>Ama sa n Dagayi dayi ʼwa Woi ta yi, Wo zhin lonu n nabai to aɓei zun yi kni ɓedo na ʼnyi yi nun. <verse eid="1CO 11:32"/><verse number="33" style="v" sid="1CO 11:33"/>Ntucenu oma-zaje, sanu fya yezhi ntuge fya gyi Dagayi nyagyi, fye zhin fya ku pmi aje. <verse eid="1CO 11:33"/><verse number="34" style="v" sid="1CO 11:34"/>Ndei mikun gnu zaho lo, to, wo ku nyagyi pmagyi n wo puwa ntuge to wa lo Shekwoyi ʼwa esa fya yezhi ceyim. Aɓo ɓa celo, mʼɓei zhin ɓa zhi miyi la ɓe.<verse eid="1CO 11:34"/></para>
  <chapter eid="1CO 11"/>
  <chapter number="12" style="c" sid="1CO 12"/>
  <para style="s1">Anyaga Zafun Nya</para>
  <para style="p">
    <verse number="1" style="v" sid="1CO 12:1"/>Nsaiye, omazaje, mi cei pma ma daɓo to na nyaga Zafun Gyigyi-yi nya ɓo. Mito cei pma lo fya fi nko wyegma m. <verse eid="1CO 12:1"/><verse number="2" style="v" sid="1CO 12:2"/>Fye kpelo ge, esa fye ɓei ye zhin a shetan-da nyi, fye ɓei zhin fyei vi ashan nu n ɓa ta kpe ɓedan, ɓai wu fye zokwo nukwoi. <verse eid="1CO 12:2"/><verse number="3" style="v" sid="1CO 12:3"/>Ama fye sun lo n na zai n ɓa yi ɓahin lo ge Shekwoyi Zafun nu wu ɓa ɓo nɓa da nyi. Fye ɓa kpe wuna ge ɓa zhin a Shekwoyi nya nu ko aza kata? Fye ɓa kpe ɓaye lainu. Zaho-zahoi n Shekwoyi Zafun kun-sun lo woi, wota mi wa cige, “Yesu zhin knitu yi nun.” Zahoi ta mi wa cige, “Yesu zhin Dagayi nu,” har koi kufi nwomi lonun, akpe ge Zafun Gyi-gyi-yi kunsun woi.<verse eid="1CO 12:3"/></para>
  <para style="p">
    <verse number="4" style="v" sid="1CO 12:4"/>Anyaga lo gbo-gbo, ama Zafun gmanyi nu gaɓa. <verse eid="1CO 12:4"/><verse number="5" style="v" sid="1CO 12:5"/>Azokwo lo gbo-gbo, n na zhin bauta ama Dagayi gmanyi nu n na zhin Wo bauta. <verse eid="1CO 12:5"/><verse number="6" style="v" sid="1CO 12:6"/>Atnu-tnu lo gbo-gbo, ama Shekwoyi gmanyi nu lo tnu-tnu n naza mi vinya. <verse eid="1CO 12:6"/><verse number="7" style="v" sid="1CO 12:7"/>Zafun Gyi-gyi-yi zhin Wa wu Shekwoyi iko n zaho-zahoi mi ntu naza vinya a pma ɓo.<verse eid="1CO 12:7"/></para>
  <para style="p">
    <verse number="8" style="v" sid="1CO 12:8"/>Zafun ga zaho ɓeda wyemwa nya (genyikpe), zaho kwa wa bwa nyaga ɓeyekpe, nya nu, du Zafun gmanyi nu ga ɓa. <verse eid="1CO 12:8"/><verse number="9" style="v" sid="1CO 12:9"/>Zafun gmanyi nu ga zaho gaiciya-ga zaho gaiciya-ga zaho kwa wa gawo iko wa ka anyasan gna. <verse eid="1CO 12:9"/><verse number="10" style="v" sid="1CO 12:10"/>Zafun ga zaho iko wa zhin aɓo wowoyi, zaho kwa wa bwa waʼazi zhin gba. Zaho wa bwa iko wa kpe ko a zafun nukwoi nu daɓo n naza gbe n ɓa yi ɓahin ge ɓa da Shekwoyi ɓeda nyi, ko kwa zafun Shekwoyi nya nu ku ɓeda n ɓa gbe. Zado jesun wa bwa iko ɓeda nya dna na nyitala gbo-gbo nʼwo to shin ɓa mwitu m zado kasun wa bwa iko anyitala bmapmi nya. <verse eid="1CO 12:10"/><verse number="11" style="v" sid="1CO 12:11"/>Ama Zafun Gyi-gyi-yi gmanyi nu zhin aɓoye vinya, Woi gna anyaga ye n naza ba shi Wo wyewyeyi cei pma.<verse eid="1CO 12:11"/></para>
  <para style="p">
    <verse number="12" style="v" sid="1CO 12:12"/>Eyi anayi na gai lo mwa begye, ama n na ye agayi ɓedo vinya, ɓa zhin nayi gmanyi nu. Kristi wulo lonu nu. <verse eid="1CO 12:12"/><verse number="13" style="v" sid="1CO 12:13"/>Zaho-zahoi nʼyi mi wo zhin oga nu dna Kristi nayi. Azaho nʼyi mi a Yahudiyi nu, a zaho a Helleniyi, azaho zhin afyenu nu, a zaho kwa a loloiya nu. Ama Zafun Gyi-gyi-yi kuyi zhin batisma fi n Kristi nayi gmanyi, ai la Zafun Gyi-gyi-yi ho gayi n naba gmanyi.<verse eid="1CO 12:13"/></para>
  <para style="p">
    <verse number="14" style="v" sid="1CO 12:14"/>E, ntuge nayi to bwasun nʼgai gmanyi nun, ama n na gai mwa begye. <verse eid="1CO 12:14"/><verse number="15" style="v" sid="1CO 12:15"/>N pita cige, “Shi konyi mi to zhin obwa nun, mi to dna lo n nayi mi m,” deye ta du kwa gmi koya n naga nayi nya m. <verse eid="1CO 12:15"/><verse number="16" style="v" sid="1CO 12:16"/>Ntnubua cige, “Mito zhin ewye num, mi bwa tnubua nu zhin, ntu cenu mi to dna lo n nayi mim.” Ashe deye ɓa zhin kwa gmiya n na ʼga nayi nya? <verse eid="1CO 12:16"/><verse number="17" style="v" sid="1CO 12:17"/>Ashe nayi vinya ɓo zhin ewye nu, atnubua ɓowo lo numa? Kwoi ɓo zhin tnubua yako ho nu vinya, a wo a bua-sin wuna?<verse eid="1CO 12:17"/></para>
  <para style="p">
    <verse number="18" style="v" sid="1CO 12:18"/>Ama shi ko nyi, Shekwoyi ɓei fi a ga doho-dohoi n ɓa aba shi wo ye cei. <verse eid="1CO 12:18"/><verse number="19" style="v" sid="1CO 12:19"/>Ogye nayi wuwuna nu, Kwoi ɓei ngai bwasun lo gmanyi nu a? <verse eid="1CO 12:19"/><verse number="20" style="v" sid="1CO 12:20"/>To, ama wo ku aga zhin mwa begye, ama nayi gmanyi nu.<verse eid="1CO 12:20"/></para>
  <para style="p">
    <verse number="21" style="v" sid="1CO 12:21"/>Ewye ta ci obwa ge, “Mi to ha pmai lom,” Tukwo ta ci apita ge, “Mi to fya pmai lom.”<verse eid="1CO 12:21"/></para>
  <para style="p">
    <verse number="22" style="v" sid="1CO 12:22"/>Ɓehin-hin, aga nʼyi ci ɓa wyegba ntu ɓa kala gbaɓo, ɓa gna sun napmai mwa. <verse eid="1CO 12:22"/><verse number="23" style="v" sid="1CO 12:23"/>Ado yi gye ge ɓa to zhin nyaho nu m, oɓanu n yi wan kna du, ado kwa nɓa zhin a vinyikwo nya, ya ku ɓa so naza wyeba, <verse eid="1CO 12:23"/><verse number="24" style="v" sid="1CO 12:24"/>atna vinyikwo nya kwo n ɓa wu bmi pei-pei, yi to damu n ɓa knawan ɓeyim. Ama Shekwoyi la nayi ye ɓedo n ʼgbai n nabai ge aga n ɓa to kunce lo ɓa bwa aknawan daidai. <verse eid="1CO 12:24"/><verse number="25" style="v" sid="1CO 12:25"/>Kwo nu ɓe n bwa doloyi n naga nayi nya, ɓai wanje akna shi ega doho-dohoi wan kohin akna nyi. <verse eid="1CO 12:25"/><verse number="26" style="v" sid="1CO 12:26"/>N nyasan san oga gmanyi, aga je vinya ɓa gye azhin n gnisun kwoi. N ʼga gmanyi a bwa latu, aje ɓa ce nyi, ɓa dagma n kunsun kwoi.<verse eid="1CO 12:26"/></para>
  <para style="p">
    <verse number="27" style="v" sid="1CO 12:27"/>Ofye vinya fye zhin Kristi nayi nu, zaho-zahoi zhin oga nu nko mi. <verse eid="1CO 12:27"/><verse number="28" style="v" sid="1CO 12:28"/>Dna ikklisiya kwa, Shekwoyi ku aza zhin fi nko mi, kmisunyi a Nabari tnutnu loyi, bayi a anabi-a waʼazi zhinyi, tahi n nyawuyi; sai ɓewowo zhin-yi, aza kagnayi, aza bmazhin-yi; aza n ɓa ɓa mi ɓa gyabye nazai ɓa zhin tnutnu nʼgbei lodo, n nazai n ɓa da anyitala gbo-gbo. <verse eid="1CO 12:28"/><verse number="29" style="v" sid="1CO 12:29"/>Zaho-zahoi zhin Nabari tnu-tnu loyi nu? Nge awo. Zahozahoi zhin waʼazi zhin-yi nu? Awo. A zhin anyawuyi nu vinya? Zaho-zahoi n ikoi lo wa zhin aɓo wowoyi? <verse eid="1CO 12:29"/><verse number="30" style="v" sid="1CO 12:30"/>Ko wa ka anyasan gna? Ko wa da abye gbo-gbo to woi tuɓa mwi n? Ko zaho-zahoi nu ɓa mi wa wo ʼza woi daɓo dna nyitala-woyi, har wa go ko gna ʼza to woi shin ko won?<verse eid="1CO 12:30"/></para>
  <para style="s1">Oɓo Nko Du Vinya Nanyi</para>
  <para style="p">
    <verse number="31" style="v" sid="1CO 12:31"/>Awo, ama fye yi fyehin fya zan nyaga Zafun nya duduyi nu shin. Ama dei, miɓa wu fye zokwo nko gnaɓa bmiya lo vinya!<verse eid="1CO 12:31"/></para>
  <chapter eid="1CO 12"/>
  <chapter number="13" style="c" sid="1CO 13"/>
  <para style="p">
    <verse number="1" style="v" sid="1CO 13:1"/>Kwo mi-i mi, ma daɓo n nabyei gbo-gbo har n na malaika nya yi ɓe, ama mi-i to n yeyei lom, mi la ze ngye sugu wyiɓeyi, ko eshan bwiciyi kawai. <verse eid="1CO 13:1"/><verse number="2" style="v" sid="1CO 13:2"/>Ko mi-i iko yi ngye anabi mi-i kpe ɓeye nko ye ɓeɓelo kwa zhin, ko mi-i n yekpe anyi nyai vinya har mi-i kmi asiri anya-ya; ko mi-i n gaiciya ga yako yi har ma mi ma daɓo n ʼpe yi kwa shanba, ama ndei mito n yeyei lom, mi to zhin nyaho num. <verse eid="1CO 13:2"/><verse number="3" style="v" sid="1CO 13:3"/>Ko mi-i ku mi nyabwa yaga vinya agna awyekoyi, har ma ga mi nayi ntuge a gyi ko ʼna ɓedo, ama mi-i to n yeyei lom, ko la ze ɓo gbolo.<verse eid="1CO 13:3"/></para>
  <para style="p">
    <verse number="4" style="v" sid="1CO 13:4"/>Yeye n bugba-bwa yi, kwoi na tnazhin-yi mwa. Yeye ta wo ʼshem, ko ta mwi kwohin ʼzayi, ko kwa la kwohin tum. <verse eid="1CO 13:4"/><verse number="5" style="v" sid="1CO 13:5"/>Yeye ta zhin ɓo ntna hankali m ko ta zan kwohin tukwo nya shin m; ko ta pye n minagyi gyi yim. <verse eid="1CO 13:5"/><verse number="6" style="v" sid="1CO 13:6"/>Yeye ta wo agmada ntu ɓenukoyi ɓom, ama ko zhin kwa nya agmada ntu gaiciya ɓo. <verse eid="1CO 13:6"/><verse number="7" style="v" sid="1CO 13:7"/>Nʼho ye za, ho ɓa viwo ɓeye komi nko nako yi; ho ɓa gawo gaiciya n naɓo vinya; oha wyetu lo nʼwo; hoi ɓa bwa atna n ʼwoi n ɓeho-ɓeho yi.<verse eid="1CO 13:7"/></para>
  <para style="p">
    <verse number="8" style="v" sid="1CO 13:8"/>Yeye ta shan zon. Anabi ɓeda ɓa duya; ɓeda n na nyitalai gbo-gbo du ɓa ɓa diya; Ko ɓeyekpe nu, ko ɓa duya. <verse eid="1CO 13:8"/><verse number="9" style="v" sid="1CO 13:9"/>Ntuge nʼsaiye, yi kpeye lo kpe nʼshe-she nu, du na nyaga ɓeyekpe yi n na ɓeda kpeda nya yi, ɓa to shince lo n kni yim. <verse eid="1CO 13:9"/><verse number="10" style="v" sid="1CO 13:10"/>Ama shi aɓei ku yi ze nunuyi anya ga atna nuyi ye, ɓa ɓa duya.<verse eid="1CO 13:10"/></para>
  <para style="p">
    <verse number="11" style="v" sid="1CO 13:11"/>Esanu mʼɓei zhin oɓi nyi, omi ɓeda, oma ɓenubozhin yi, nʼma ɓezhin-zhin yi vinya ɓa ɓei zhin ɓinai nya nu. Ama nsaiye mila zhin zadnagmai, ntuce nu mi ku ɓinai aɓo ya. <verse eid="1CO 13:11"/><verse number="12" style="v" sid="1CO 13:12"/>Nlonu, nya yi gyelo nʼsaiye, yi kpawyega tu n Shekwoyi tukwo nyi, ko wulo duru-duru ngye shi oza zhin wa gye wohin duru n maganyi cegyeda nyi; ama n wyihoi yi ɓa gye Wo pei-pei shi Wo nyi dna Wo nunu-ntuge Wo ɓei ce yawye yihin yi ce Wawye. Oɓo mi kpeye lo nsaiye, mi kpeyelo kpe nʼsheshe nu, ama n wyihoi, mʼɓei kpeye n shince nʼkni yi, n nunuyi njesun ngye shi Shekwoyi kpe miye lo n nunuyi nyi.<verse eid="1CO 13:12"/></para>
  <para style="p">
    <verse number="13" style="v" sid="1CO 13:13"/>Nsaiye dei aɓo ngnu-ata nu mizhi lo-oɓa nuzhin; gaiciyaga, awyetu, n yeye yi; nya ko dulo vinya, ko nu zhin yeye.<verse eid="1CO 13:13"/></para>
  <chapter eid="1CO 13"/>
  <chapter number="14" style="c" sid="1CO 14"/>
  <para style="p">
    <verse number="1" style="v" sid="1CO 14:1"/>Ntucenu, fye la bugba shi yeye nu; ama dudu lonu fye ɓa ntuge fya bwa anyagaga Zafun Gyi-gyi-yi nya tun ɓa ga Shekwoyi ɓeda kpeda ba.<verse eid="1CO 14:1"/></para>
  <para style="s1">Ɓeda Nkwo Du Vinya N Anyi</para>
  <para style="p">
    <verse number="2" style="v" sid="1CO 14:2"/>Oza wo daɓo n nabyei gbo-gbo, wo ta daɓo n azai nu, ama n Shekwoyi yi. Ntuge zaho-zahoi ta wo nya wo dam ko da shike wo da aɓo nu nɓa bwi zhi dna n Zafun iko. <verse eid="1CO 14:2"/><verse number="3" style="v" sid="1CO 14:3"/>Ama oza wo gwo Shekwoyi ɓeda gna aza, wo bma ɓa zhin nu ɓa mwa dna n Dagayi, woi mi ɓa zhi n natna-zhin-yi ɓe. <verse eid="1CO 14:3"/><verse number="4" style="v" sid="1CO 14:4"/>Oza wo daɓo n nabyei gbo-gbo, wo mi wohin nu gni nʼwo gmanyi yi, ama oza wo go Shekwoyi ɓeda gna aza, wo mi ikklisiya nu gni vinya.<verse eid="1CO 14:4"/></para>
  <para style="p">
    <verse number="5" style="v" sid="1CO 14:5"/>Miɓa ye ntuge ofye vinya fya daɓo na nyitalai gbo-gbo. Ama mi gna ye lo ofye vinya fya bwa nyaga n fye ɓa da Shekwoyi ɓeda. Ntuge oza wo da Shekwoyi ɓeda, wo gnasun napma yi nduʼza wo daɓo na nyitalai gbo-gbo. Akpe wa pmi wo ɓeda bma ga aza ʼn navun aɓo wa da nyi, ntuge kwa mi ikklisiya gni vinya.<verse eid="1CO 14:5"/></para>
  <para style="p">
    <verse number="6" style="v" sid="1CO 14:6"/>Oma-zaje, ndei ma ɓe fyaba mi-i daɓo na nyitalai gbo-gbo nfye ta wo ɓa lon, kni-apmai nu nfye ɓa bwa? Ama nʼma gna fye pei-pei enya Shekwoyi la kpanyaya wu mi, ma gna fye ɓo mi kpeye lo, n ɓeyi nko ɓelo kwa zhin, n gaiciya Shekwoyi ɓeda nya yi-oɓo nu fye yelo, oɓo nu ko ɓa bma fye zhin. <verse eid="1CO 14:6"/><verse number="7" style="v" sid="1CO 14:7"/>Ko anyikonya nɓa to wyewyei yin–ngye mwayi ko gojegye-ɓa zhin dogbe nu ge ko kamata lo a daɓo n seseiya, a fwa ɓeda na nyitalai gbo-gbo. Ntuge nna bye mwayi, ko a san gojegye to a ze ɓa bwam, ɓa cibwi gbo-o, nyikado ɓa kpe ɓeye n ɓa da? <verse eid="1CO 14:7"/><verse number="8" style="v" sid="1CO 14:8"/>Njesun ndei oza wo bye okun mwayi n wo to byeko dai-dai m, nyikado ɓa kpe ge a ye a lo kun nu wa zhin shiriʼa? <verse eid="1CO 14:8"/><verse number="9" style="v" sid="1CO 14:9"/>To-ko wu lonu, aza ɓa kpe nya ho da n wuna ndei ho to da n byei n nazaje ɓa wo ma? Oho ɓeda ɓa zo fi nʼse.<verse eid="1CO 14:9"/></para>
  <para style="p">
    <verse number="10" style="v" sid="1CO 14:10"/>Abye lo gbo-gbo n nanyimi, ama doho-dohoi to celo ntna kwa wyegam. <verse eid="1CO 14:10"/><verse number="11" style="v" sid="1CO 14:11"/>Ama n mi to wo nyitala n nada nyim, oza nwo dako nyi, wo ɓa ze ngye zhiɓeyi ebye do nya mʼma ba, omi ce ma ze zhiɓei ebyedo n wa ba. <verse eid="1CO 14:11"/><verse number="12" style="v" sid="1CO 14:12"/>Shikwonyi fye ye lo fya bwa nyaga zafun nya, to, sai fye ye fya bwa ado nfye ɓa zhin apma cei ntu ikklisiya migni ɓo.<verse eid="1CO 14:12"/></para>
  <para style="p">
    <verse number="13" style="v" sid="1CO 14:13"/>Ntuce nu oza wo daɓo n nabyei gbo-gbo, ko bmiya wa zhin aduwa ntuge wa bwa iko bmapmi nya. <verse eid="1CO 14:13"/><verse number="14" style="v" sid="1CO 14:14"/>Ntuge n ma zhin aduwa n nyitala doyi, mʼmi ta kpe kwa wyegan, to, omi zafun nu bwa aduwa zhin, ama omi bugba ɓemwi nya to na pmai lo dna na duwa yi mim.<verse eid="1CO 14:14"/></para>
  <para style="p">
    <verse number="15" style="v" sid="1CO 14:15"/>To, miɓa zhin wuna na? E, miɓa zhin aduwa n nyitala doyi, mii ɓa jezhin n nyitala yi n zaho-zahoi ɓa wo mi cei. Miɓa ko anyi n nyitala doyi, mi-i ɓa jeko n nyitalai n zahozahoi ɓa womi, miɓa kpe mihin ce she mi la Shekwoyi tu lo n wu. <verse eid="1CO 14:15"/><verse number="16" style="v" sid="1CO 14:16"/>Esanu ho zhin Shekwoyi godiya dna zafun kawai, hoi da nyitala woyi ho, aza ɓa gnifi hoi n nyakun nyi, ɓa ɓa wo wuna ɓa gni Shekwoyi godiya zhin nʼho ya? Ɓa ɓa kpe cige “Amin,” wuna to ɓai wo ɓo ho da ma?<verse eid="1CO 14:16"/></para>
  <para style="p">
    <verse number="17" style="v" sid="1CO 14:17"/>Kwo oho godiya zhin yi bmiya n Shekwoyi aba, ko to mi azaje zhi n ɓa kunsun lo hoi n bugbam.<verse eid="1CO 14:17"/></para>
  <para style="p">
    <verse number="18" style="v" sid="1CO 14:18"/>Ma gode n Shekwoyi yi ntuge mi daɓo na nyitala woyi yi ndu zaho-zahoi nʼfye mi. <verse eid="1CO 14:18"/><verse number="19" style="v" sid="1CO 14:19"/>Ama dna na duwa nyakun, mi gnaye lo ma da aɓeda ngun atnu, n naza ɓa wo mi nyawu ɓa bwa bmazhin, aiya gna ge mi da aɓeda dubu gun-awo dna nyitala woyi.<verse eid="1CO 14:19"/></para>
  <para style="p">
    <verse number="20" style="v" sid="1CO 14:20"/>Omazaje, fye to ku wu ngye aɓi dna fye aɓenubozhinm, fye ku ze aɓi dna ɓenukwoi zhin mi, ama fye ku ze azayakwo dna nfya ɓe nubozhin mi. <verse eid="1CO 14:20"/><verse number="21" style="v" sid="1CO 14:21"/>Acei kafi lo n Littafi ge, “Miɓa daɓo nazaye yi n nabyei gbo-gbo, nna zhiɓeyi nyitalai jesun, ama dudu lonu, ɓata wo mi ɓedam,” Shekwoyi nu na gna lonu. <verse eid="1CO 14:21"/><verse number="22" style="v" sid="1CO 14:22"/>Ntucenu nyaga aɓeda nya na nyitalai gbo-gbo ko zhin tuze nu na tnaviyi aba toge a Yesu viyi m, Ama nyaga Shekwoyi ɓeda waʼazi nya ko zhin a Yesu viyi nya nu toge atna viyim. <verse eid="1CO 14:22"/><verse number="23" style="v" sid="1CO 14:23"/>To, ko n fya ye fi na duwa nyakun, ofye vinya fya ya ɓeda na nyitalai gbo-gbo, tna ɓeyekpei ho ko tna viyi ho wa loɓe aduwa nyakun, wo ta gna nyace nu gnu fyem?<verse eid="1CO 14:23"/></para>
  <para style="p">
    <verse number="24" style="v" sid="1CO 14:24"/>Ama n fya zhin Shekwoyi ɓeda waʼazi efye vinya, esanu zaho ngye tnaviyi ho, ko tna-ɓeyekpei ho ɓa loɓe aduwa nyakun, waʼazi yi ɓa zun wo kni tu nwa laifi tukwo, kwa dawo bugba ʼwa njesun. <verse eid="1CO 14:24"/><verse number="25" style="v" sid="1CO 14:25"/>Owa ɓenubozhin ɓa kun zhi n bmi, har wo ɓa ce ako-ko wa ga Shekwoyi mwa-mwa woi cige, “Ɓehin-hin, Shekwoyi dnalo ya n fye atasin.”<verse eid="1CO 14:25"/></para>
  <para style="s1">Azokwo Dagayi Cici Nya</para>
  <para style="p">
    <verse number="26" style="v" sid="1CO 14:26"/>To, emazaje, oɓo nyi mi gna fye; esanu fya yezhi na ba gmanyi, zaho ɓa ko-anyi, zaho ɓa wuʼnya, zaho wa da ɓo woyi n Shekwoyi a kpeya wuwo; zaho kwa, wa daɓo n nyitala woyi yi, zaho kwa wa pmi nyitala woyi ɓeda bma. Azhin a pma n ɓai vinya ntu ekklesiya migni ɓo. <verse eid="1CO 14:26"/><verse number="27" style="v" sid="1CO 14:27"/>Aza to du ngun aba ko ata yam n ɓa ɓa daɓo n nyitala woyi yim, ɓai ɓa bwada ɓai caba gaje nu; tile nu kwa a gye za gniɓo nwo ɓa pmi ɓeda bma. <verse eid="1CO 14:27"/><verse number="28" style="v" sid="1CO 14:28"/>Ama n zaho to gnilo n wo ɓa mi wa pmi ɓeda bmam, to zaho-zahoi to daɓo n nyitala woyi yi dna n begye m, sai dai wa da fi nwo mi san-san ga wohin tukwo n Shekwoyi aba yi njesun. <verse eid="1CO 14:28"/><verse number="29" style="v" sid="1CO 14:29"/>Aza ngun aba ko ngun ata n ɓa Shekwoyi ɓedai shi lo to sai ɓa da gmanyi-gmanyi, aza ɓa ce nyi kwa, Ba mwi nya nɓa da nyi. <verse eid="1CO 14:29"/><verse number="30" style="v" sid="1CO 14:30"/>Ama ngye zaho dnalo na duwa nyakun yi Shekwoyi ɓeda ɓe dawo dnaɓo, to oza kmisunyi nwo ɓo daɓo nyi, wa a ce pi n kasun. <verse eid="1CO 14:30"/><verse number="31" style="v" sid="1CO 14:31"/>Ofye vinya nfye nyaga yi pyai lo, fye ɓa mi fya da Shekwoyi ɓeda fye caba ga je, n nabai aza vinya ɓa bwa bmazhin n migni yi jesun. <verse eid="1CO 14:31"/><verse number="32" style="v" sid="1CO 14:32"/>Oza nwo nyaga Shekwoyi ɓeda da nyayi, wo ɓa mi wa wan wohin tukwo ko wa pmi owo ʼsa nwo ɓa daɓo ce yi. <verse eid="1CO 14:32"/><verse number="33" style="v" sid="1CO 14:33"/>Ntuge Shekwoyi to yi yi ntu naɓo ajegmi ɓo nu m, ama n bugbafu ɓo nu, ngye shi ko nyi n na ikklisiya aza Gyi-gyi-yi nya vinya.<verse eid="1CO 14:33"/></para>
  <para style="p">
    <verse number="34" style="v" sid="1CO 14:34"/>Anyikwo ɓa ku ce pi fi na duwa nyakun. Ato ye ge ɓa daɓom, shi ko nyi ɓa fi n na nugbai sinta nu shi Littafi Gyi-gyi-yi ku da. <verse eid="1CO 14:34"/><verse number="35" style="v" sid="1CO 14:35"/>Ndei ɓa ɓenyahoi lo, sai ɓa nya ɓa ʼɓa n napi, ntuge ko zhin vinyiko ɓo nu nyikwoza wa daɓo dna na duwa nyakun.<verse eid="1CO 14:35"/></para>
  <para style="p">
    <verse number="36" style="v" sid="1CO 14:36"/>Fye to ye cen? Fye gye ge Shekwoyi ɓeda yekpe kwa pa nfya ba nu, ko ko zozhi nfya ba na? Fye ku bwi aba. <verse eid="1CO 14:36"/><verse number="37" style="v" sid="1CO 14:37"/>Ndai zaho gyelo ge wo zhin Shekwoyi tnu-tnuyi nu, ko kwa ge wo n Zafun nyagai lo, to sai wo kpe ge ɓeda ye nmi kaga fye nyi ko zhin Shekwoyi gbetu nu. <verse eid="1CO 14:37"/><verse number="38" style="v" sid="1CO 14:38"/>Ama oza n woto shi ɓeda ye bwam, fye fawo dna nwo tnayekpe.<verse eid="1CO 14:38"/></para>
  <para style="p">
    <verse number="39" style="v" sid="1CO 14:39"/>Ntucenu omazaje fye la bugba gna shi fya bwa nyaga Shekwoyi ɓeda da nya nu, ama fye to gna ɓeda n na nyitalai gbo-gbo zhin ɓenukoi num. <verse eid="1CO 14:39"/><verse number="40" style="v" sid="1CO 14:40"/>Ama fye zhin nyaho-nyahoi tu zokwo n bmiya bmiyai.<verse eid="1CO 14:40"/></para>
  <chapter eid="1CO 14"/>
  <chapter number="15" style="c" sid="1CO 15"/>
  <para style="s1">Nabari Manayi Tukwo</para>
  <para style="p">
    <verse number="1" style="v" sid="1CO 15:1"/>Nsaiye dei mi cei pma ma cefye ɓepa Nabari Manayi nya n mi ɓei zhin fye kwo waʼazi nyi, fya gwo ko, ofye gaiciya-gai mitu n konu nyi. <verse eid="1CO 15:1"/><verse number="2" style="v" sid="1CO 15:2"/>Nabari Manai ye nu ɓa gni fye, fyei ya gyi abye nko bwashi yi kam-kam, sai dai ngye fye to ɓo shin gaiciya manai nu ga n kmisunyim.<verse eid="1CO 15:2"/></para>
  <para style="p">
    <verse number="3" style="v" sid="1CO 15:3"/>Nʼɓo ku gna fye pei-pei, tunyi n kmisunyi, ngye she mi ɓei gwo kwo nge Yesu ɓo lafi ntu yi alaifi ɓo, she littafi ceida <verse eid="1CO 15:3"/><verse number="4" style="v" sid="1CO 15:4"/>Aɓo lawo bi, ama dna nyipyei tahi wa laka n vingwo shi a cei kafi n Littafi nwo tukwo. <verse eid="1CO 15:4"/><verse number="5" style="v" sid="1CO 15:5"/>Wa wu wohin tukwo n Bitrus aba, n na vun nwa bara awo-cei-aba aba. <verse eid="1CO 15:5"/><verse number="6" style="v" sid="1CO 15:6"/>Wa pmi Wa wu wohin tukwo nwa viyi aba aza n du tagyi gnu-atnu (500) ya n sagmanyi yi, n mwa begye nɓami ye wyewyeyi lo, ama azaho ku wangye n ɓami. <verse eid="1CO 15:6"/><verse number="7" style="v" sid="1CO 15:7"/>Nsayi wa wu wohin n Yakubu aba, n navun deye nwo atnu-tnuyi aba vinya. <verse eid="1CO 15:7"/><verse number="8" style="v" sid="1CO 15:8"/>Nnavun kmasun vinya, Wa wu wohin tukwo n ma ba, sai ho gna oza n na mawo esai ye kwa duya. <verse eid="1CO 15:8"/><verse number="9" style="v" sid="1CO 15:9"/>Ntuge minu zhin oza gbagbayi dna na bara vinya, mii to kunce lo ayi mi ge owo baram, ntuge maku Shekwoyi ikklisiya dna na zhin gye n mwa.<verse eid="1CO 15:9"/></para>
  <para style="p">
    <verse number="10" style="v" sid="1CO 15:10"/>Ama dna Shekwoyi alheri, mi la ze nya miɓa ze, alheri kuwa nwo ɓei gami nyi ko to ze gboloyim. Mi ku tnu-tnu zhin n mwa n du atnu-tnuyi aje vinya, kwo shi kwo nyi emi ɓo zhin nu tom, ama Shekwoyi alheri nu ɓei lo tnu-tnu dna mi mi. <verse eid="1CO 15:10"/><verse number="11" style="v" sid="1CO 15:11"/>To, kwo koi gmi n maba nu, kwo koi gmi n ɓa ba nu, waʼazi Nabari nya nu n ya zhin fye, fya ga ko gaiciya lonu.<verse eid="1CO 15:11"/></para>
  <para style="p">
    <verse number="12" style="v" sid="1CO 15:12"/>Tunda yi zhin waʼazi lo ge Yesu ɓo la laka n vingwo, knihin nu zhin azaho nfye mi ɓai cige azafi ta kukala ma? <verse eid="1CO 15:12"/><verse number="13" style="v" sid="1CO 15:13"/>Ndei ɓedaye zhin gaiciya nu, to ko wu nu ge Yesu to laka n vingwom. <verse eid="1CO 15:13"/><verse number="14" style="v" sid="1CO 15:14"/>Ndei Yesu to ɓei lakalam to, eyi waʼazi zhin gbeloyinu, efye gaiciya ga ce ko zhin gbeloyi nu. <verse eid="1CO 15:14"/><verse number="15" style="v" sid="1CO 15:15"/>Ai eyi a waʼazi zhin-yi ku ze a zakata Shekwoyi anya, ntuge yi ku da ge Shekwoyi ɓola Yesu lakala n vingwo to woi gowo kalalalam, ndei ɓeda ye zhin gaiciya nu ge azafi ta kukalam. <verse eid="1CO 15:15"/><verse number="16" style="v" sid="1CO 15:16"/>Ai ngye ato ɓei ku azafi kalan, to agye Yesu to ɓei lakala nu m. <verse eid="1CO 15:16"/><verse number="17" style="v" sid="1CO 15:17"/>Ngye Yesu to ɓo laka lam, to ofye gaiciyaga la ze gbeloyi, har saiye fye ye zhin aza bwi-bwiyi nu fi nfya laifi mi. <verse eid="1CO 15:17"/><verse number="18" style="v" sid="1CO 15:18"/>Kwa wu nu ge azafi n ɓa ɓei zhin ɓai vi Yesu nyi, ɓa to n pwo-pwoi lo cen. <verse eid="1CO 15:18"/><verse number="19" style="v" sid="1CO 15:19"/>Ndei eya wyetu n Yesu bwasun lo n nanyi ye nu kawai, to yi zhin anya sunsun nya nu n mwa n naza ba n nanyi ye.<verse eid="1CO 15:19"/></para>
  <para style="p">
    <verse number="20" style="v" sid="1CO 15:20"/>Ama gaiciya nu ge Yesu la lakala n ʼfi. Deye kwa wu nu ge wola ze kmisunyi n naza mi nɓa ɓa kukala n ʼfi nyi.<verse eid="1CO 15:20"/></para>
  <para style="p">
    <verse number="21" style="v" sid="1CO 15:21"/>Ngye shi efi ɓei ɓe kwa vi zaknayi zokwo, n kasun lonu kalaku na vingwo ɓa bwa n zaknayi zokwo nu vi (wato Adamu n Yesu yi.) <verse eid="1CO 15:21"/><verse number="22" style="v" sid="1CO 15:22"/>Zaho-zahoi fi ntuge yi pa bye n Adamu nu vinya. Owo laifi ko vi zaho-zahoi. Ama zaho-zahoi nwa yeto Yesu, wo ɓa je kalala <verse eid="1CO 15:22"/><verse number="23" style="v" sid="1CO 15:23"/>Ama zaho-zahoi n wo sayi, Yesu nu ɓo ya kalala, she Yesu ɓei jezeɓe n sayi aza vinya nɓa vi wo ɓa ɓei je wyewyei bwa.<verse eid="1CO 15:23"/></para>
  <para style="p">
    <verse number="24" style="v" sid="1CO 15:24"/>Nsayi esa kmaknayi ɓa ɓe, esa nu Yesu ɓei ga ebe n Dada Shekwoyi akun, woi ku nasara zo zhin tu na nuwunyi doho-dohoi pya. <verse eid="1CO 15:24"/><verse number="25" style="v" sid="1CO 15:25"/>Ntuge ko zhin tile nu Yesu gyi be, sai wo ku wa nuwunyi vinya zofi n wa pita sinta. <verse eid="1CO 15:25"/><verse number="26" style="v" sid="1CO 15:26"/>Nuwunyi kmaknayi nwo ɓei du ko ɓoya ko nu zhin efi. <verse eid="1CO 15:26"/><verse number="27" style="v" sid="1CO 15:27"/>Ntuge littafiʼa cige, “Shekwoyi ku anya fi vinya n wa pita sinta.” Yi kpe lo nu ge Shekwoyi to dna lo n kun m, ntuge Owo nu na fi anya vinya n Yesu apita sinta. <verse eid="1CO 15:27"/><verse number="28" style="v" sid="1CO 15:28"/>Ama esanu anya vinya ɓei kufi n Yesu ʼbe sinta, Owo n wohin tukwo Shekwoyi Nugun, wo ɓei dna wohin n Shekwoyi ye gyi ʼbe tu nanya vinya tukwo.<verse eid="1CO 15:28"/></para>
  <para style="p">
    <verse number="29" style="v" sid="1CO 15:29"/>To, azayi na zhin ɓa batisma tu na zafi ɓo nyi ma? Ɓa cei pma ɓa bwa kninya? Ndei ko zhin gaiciya nu, shi ɓa da nyi, nge azafi ta kukalam, to knihi nu zhin ai zhin ɓa batisma ntu na zafi ɓoʼa?<verse eid="1CO 15:29"/></para>
  <para style="p">
    <verse number="30" style="v" sid="1CO 15:30"/>Eyi nʼyihin ce, knihi nu ɓa zhin ya la ɓa yi zhin azhin n ʼYihin mafi lonu ci-ci a? <verse eid="1CO 15:30"/><verse number="31" style="v" sid="1CO 15:31"/>Oma-zaje, mi zhin ma gundo n ʼfiyi fyegyi-fyegyi. Mi daɓoye ntuge mi n ʼgbegyi yi lo n fye tukwo dna Yesu Kristi. <verse eid="1CO 15:31"/><verse number="32" style="v" sid="1CO 15:32"/>Kni-apmai nu lo dna n gusun na nyawannyawan yi shi anugbai zhin dna n Afisusu mi–nge gye za bwaye wa gmiye dna naʼnyi ye na? Ama ngye kalaku tolo n ʼfin, to, “Yi wu ya gyi yi sin, efyeagyi yi fi,” shi aza da.<verse eid="1CO 15:32"/></para>
  <para style="m">
    <verse number="33" style="v" sid="1CO 15:33"/>Fye to ku ze aza gbolo m, “Anugundo nukwoi zhin ɓa wun aza manayi ya.” <verse eid="1CO 15:33"/><verse number="34" style="v" sid="1CO 15:34"/>Fye lo fyehin hankali, fya zhin ɓefyece, fya fa laifi. Mi da deye fya wo vinyiko nu, ntuge azaho nfye mi ta kpe Shekwoyi ye lom.<verse eid="1CO 15:34"/></para>
  <para style="s1">Eyi Anayi Woiwoyi</para>
  <para style="p">
    <verse number="35" style="v" sid="1CO 15:35"/>Zaho ɓa nyage, aza-fi ɓa mi ɓa bwa wye-wyei njesun wuna? Ɓa jezeɓe n kni nayi pya ya? <verse eid="1CO 15:35"/><verse number="36" style="v" sid="1CO 15:36"/>Oza gbolo, esanu ho bye nyabye dna nkni, woi-woyi ta gye bmim, sai kokoi la fi kpa. <verse eid="1CO 15:36"/><verse number="37" style="v" sid="1CO 15:37"/>Nya ho bye nyi kuwa ho ta pma nayi nu bye n ko zhin kwa pa nyim, sai nyabye kawai nu n ho yadna nʼkni, ko ewyi byegye, ko nyabye ho pya nu. <verse eid="1CO 15:37"/><verse number="38" style="v" sid="1CO 15:38"/>Shekwoyi zhin wa ga nyabye yi nayi shi wo cei pma, wo zhin wa ga nya bye doho-dohoi nayi gbo n nyabye do yi. <verse eid="1CO 15:38"/><verse number="39" style="v" sid="1CO 15:39"/>Anyawye-wyeyi nayi to wu gmanyi num. Azanyikwoci n nayi gmanyi anya-fanya n ɓanya yi, awyisala n ɓanya yi kasun.<verse eid="1CO 15:39"/></para>
  <para style="p">
    <verse number="40" style="v" sid="1CO 15:40"/>Anayi eshe nyalo, anayi anyi nya lo jesun, bmiya-bmiya anayi eshe nya wu gbo n bmiya-bmiya anayi anyi nya yi. <verse eid="1CO 15:40"/><verse number="41" style="v" sid="1CO 15:41"/>Nyipyei nko nabmiya yi lo, epya ce nko nyayi wu gbo, akpasu nɓa nyai lo kasun; ko dna na akpasu mi, ɓa n nabmiyai du aje. <verse eid="1CO 15:41"/><verse number="42" style="v" sid="1CO 15:42"/>Kwo ɓei wu layi nu esa na zafi ɓei kuka n cei nyi, nayi na bi nyi, ko zhin boboi nu, she ko ɓei laka, efi ta shan ko gye aigna ko bom. <verse eid="1CO 15:42"/><verse number="43" style="v" sid="1CO 15:43"/>A bi ko dna n wyegbaci ntna kala jesun, ese ko ɓei lakala, ko ɓei laka dna latu nu n kalai jesun. <verse eid="1CO 15:43"/><verse number="44" style="v" sid="1CO 15:44"/>Esa na bi ko cei, ko zhin nayi abu nu. Esanu ko ɓei laka, ko ɓei laka dna n nayi zafun nya nu. Ngye shi nayi abu nya lo nyi tile nu abwa nayi zafun nya. <verse eid="1CO 15:44"/><verse number="45" style="v" sid="1CO 15:45"/>Ntuge Litafi ku da ge, oza kmisunyi Adamu ɓo ze wye-wyeyi da; ama Adamu kmaknayi wo nu ga wye-wyeyi zafun nya.<verse eid="1CO 15:45"/></para>
  <para style="p">
    <verse number="46" style="v" sid="1CO 15:46"/>Zafun nya nu to ɓe na bye m, ama nayi nya nnavun nu zafun nya kma ɓe. <verse eid="1CO 15:46"/><verse number="47" style="v" sid="1CO 15:47"/>Adamu kmisunyi azhin wo nʼkni nu, butukun nya, ama Adamu bayi wo gmi nʼshe nu. <verse eid="1CO 15:47"/><verse number="48" style="v" sid="1CO 15:48"/>Zanyikoci doho-dohoi n nayi wu ngye Adamu nya n na zhin ko nʼkni butukun nya, ama oza n wa ze Kristi nya, wa bwa wo nayi pya nayi nko gmi nʼshe. <verse eid="1CO 15:48"/><verse number="49" style="v" sid="1CO 15:49"/>Ngye shi yi wu ngye oza na ɓei zhin wo nʼkni nyi nlo nu yi ɓei wu ngye oza n wo gmi n ʼshe nyi.<verse eid="1CO 15:49"/></para>
  <para style="p">
    <verse number="50" style="v" sid="1CO 15:50"/>Oɓo mi gna fye, emazaje, nayi nami yi ko ta gye Shekwoyi bemi wyem. Eyi anayi aboboyi ye nu to zhin a nyalo-nyalo nyam. <verse eid="1CO 15:50"/><verse number="51" style="v" sid="1CO 15:51"/>Fye wo asiri ye, eyi vinya nu ta fim, ama aɓei shan yi do vinya. <verse eid="1CO 15:51"/><verse number="52" style="v" sid="1CO 15:52"/>Kwo ɓei wu para nu nʼwye kpata yi, ai ku mwayi kmaknayi bye. N mwayi ho byebyeyi, a Yesu viyi n ɓa kufi, ɓa ɓei kukala n na nayi shandoshan-shan yi n ɓa ta shan fim. Eyi ce nʼyi ɓei cezhi n wye-wyeyi nyi, aɓei shan yi anayi do n sagmanyi yi. <verse eid="1CO 15:52"/><verse number="53" style="v" sid="1CO 15:53"/>Ntuge eyi anayi nʼyi cei lo n saiye nyi, ɓa zhin afifiyi nu. Tile nu ɓa bwa doshan, nʼnayi eshe nya yi, nko ta shan fim.<verse eid="1CO 15:53"/></para>
  <para style="p">
    <verse number="54" style="v" sid="1CO 15:54"/>She ko ɓei ku zhin lonu, dna nʼsayi nu n Littafi ɓeda ɓei nu nkwa cige, “Aku nasara gyi tu nʼfi tukwo.” <verse eid="1CO 15:54"/><verse number="55" style="v" sid="1CO 15:55"/>O efi, oho nasara gyi gni na? Efi, oho iko wu-wu nya gni na? <verse eid="1CO 15:55"/><verse number="56" style="v" sid="1CO 15:56"/>Efi bwa ko iko ʼzawu nya n laifi nu, laifi kwa ko bwa iko n owa nu. <verse eid="1CO 15:56"/><verse number="57" style="v" sid="1CO 15:57"/>Ama yi zhin Shekwoyi godiya n wo gayi nasara dna Yesu Kristi nyi.<verse eid="1CO 15:57"/></para>
  <para style="p">
    <verse number="58" style="v" sid="1CO 15:58"/>Ntucenu, emazaje yeyeyi, fye ku gni mizhi dai-dai. Fye gyi abye n Shekwoyi tnu-tnu yi nʼwyei nyice, Shikonyi fye kpelo ge efye tnu-tnu dna Dagayi ta ze gboloyim.<verse eid="1CO 15:58"/></para>
  <chapter eid="1CO 15"/>
  <chapter number="16" style="c" sid="1CO 16"/>
  <para style="s1">Zokwo Wu Kmaknayi</para>
  <para style="p">
    <verse number="1" style="v" sid="1CO 16:1"/>Miɓa daɓo n saiye ntu agyi wye ɓo n fye ɓa yezhi fya ga Shekwoyi aza n ɓa fi n Yahudiya nyi. Tile nu fya zhin nya ma gna a ikklisiya Galatiya nya ge ɓa zhin nyi. <verse eid="1CO 16:1"/><verse number="2" style="v" sid="1CO 16:2"/>N Ladiwyi doho-dohoi yi, zaho-zahoi ɓa kni agyiwye shi wa bwa n sun, wa so ɓa zhi ntuge esa ma ɓe cei, fye ta shan zhi ge fye ye agyiwye ho zhi m. <verse eid="1CO 16:2"/><verse number="3" style="v" sid="1CO 16:3"/>Esa ma ɓe cei, mʼɓei tnu nazayi n fye ye cei, miye la wasika ma ɓa ɓa lo nfye nyaga yi n Urushelima. <verse eid="1CO 16:3"/><verse number="4" style="v" sid="1CO 16:4"/>Ndei ma gye ko bmiya lo ma lo ce to, sai ɓa gnilo n miyi.<verse eid="1CO 16:4"/></para>
  <para style="p">
    <verse number="5" style="v" sid="1CO 16:5"/>Mʼɓei ɓe fya ba mi-i la zhi Makidoniya, ntuge mi ye ma vi Makidoniya bwa nu. <verse eid="1CO 16:5"/><verse number="6" style="v" sid="1CO 16:6"/>Mi gye lo ngye nʼɓei la mwasa fyewyi nfyaba, kpekni har ma zhin vinyiko vinya, ofye nu ɓei ka mi bma zhin har mi ye lo aba nʼɓei kalo. <verse eid="1CO 16:6"/><verse number="7" style="v" sid="1CO 16:7"/>Mi to cei pma lo ma gye fye mi-i duduyam, ama mi na wyetu yi lo ma sunsa fyewyi nfyaba, n Shekwoyi wa ye. <verse eid="1CO 16:7"/><verse number="8" style="v" sid="1CO 16:8"/>Ama mi ɓa dnaya n Afisus kpa har Pentikos sa. <verse eid="1CO 16:8"/><verse number="9" style="v" sid="1CO 16:9"/>Abokunmi guguyi yalo ya n mwa pata n maba ntu tnutnu ɓo, ama anuwunyi lo ce n mwa begye.<verse eid="1CO 16:9"/></para>
  <para style="p">
    <verse number="10" style="v" sid="1CO 16:10"/>Ndei Timatiwus wa ɓe fye aba, to, sai fya gwo wo abwa-baba ntuge wo zhin tnu-tnu ga Shekwoyi nu shi mi gyi fye wye, omazaje, <verse eid="1CO 16:10"/><verse number="11" style="v" sid="1CO 16:11"/>fye zhin wyegbam, ama fye bma wo zhin ntuge wa gyi abye nwo zanyi har wa ɓe maba n bugbafuyi, ntuge mi shi wo ɓeɓe awye lo ɓedo nazaje yi. <verse eid="1CO 16:11"/><verse number="12" style="v" sid="1CO 16:12"/>To, ntu eyi zado ɓo ngye Apolos, ma ku wye gyi wo nmwa n nabai waɓe fyaba ngnisun nazaje yi, ama ko to lo wo do wa ɓe n saiye m. Ama esa wa bwa esa cei, wo ɓa ɓe.<verse eid="1CO 16:12"/></para>
  <para style="p">
    <verse number="13" style="v" sid="1CO 16:13"/>Fye ku zhi gu, fye ku mizhi n gaiciya ga mi, fye ku edna ya, fye ku kala dna. <verse eid="1CO 16:13"/><verse number="14" style="v" sid="1CO 16:14"/>Fye zhin ɓoho-ɓohoi vinya dna ye-ye mi.<verse eid="1CO 16:14"/></para>
  <para style="p">
    <verse number="15" style="v" sid="1CO 16:15"/>Fye kpelo ge Istifanus n wo puwa yi, ɓanu ɓei kmi Yesu vi nabye n Akaya, ɓai pmi ɓaku ɓahin tukwo ga ntu Shekwoyi aza bmazhin ɓo, mi gyi fye wye, mi azaje, <verse eid="1CO 16:15"/><verse number="16" style="v" sid="1CO 16:16"/>fye zhin ɓo nɓa gna fye ge fye zhin, fya vi azaje ɓo nɓa zhin tnu-tnu ngye ɓa. <verse eid="1CO 16:16"/><verse number="17" style="v" sid="1CO 16:17"/>Adamilo n mwa ntuge, Sitifanas, Fartinatus ɓedo n Akaikus ɓaku ɓe ma ba, ɓaku tnu-tnu zhin n fye ɓei ɓa zhin nyi. <verse eid="1CO 16:17"/><verse number="18" style="v" sid="1CO 16:18"/>Ɓala awyeko gyimi ɓai gami agmada she ɓa ɓei zhin fye nyi.<verse eid="1CO 16:18"/></para>
  <para style="p">
    <verse number="19" style="v" sid="1CO 16:19"/>A ikklisiya vinya n Asiya kni ɓa safya milo. Akila n Biskila yi, ɓedo n ikklisiya yi n ko yezhi n ɓa puwa nyi, ɓa safya mi lo n mwa dna Dagayi. <verse eid="1CO 16:19"/><verse number="20" style="v" sid="1CO 16:20"/>Azaje vinya ɓa safye amilo. Fye ɓi azaje gna vinya n bwadodna gyi-gyi yi.<verse eid="1CO 16:20"/></para>
  <para style="p">
    <verse number="21" style="v" sid="1CO 16:21"/>Mika deye n ma bwa yi nu. Omi, Bulus, mi ɓi fye gna lo. <verse eid="1CO 16:21"/><verse number="22" style="v" sid="1CO 16:22"/>Zaho-zahoi wo to ya Dagayi m, eknil tu lo n wo. Eyi Dagayi, ɓe. <verse eid="1CO 16:22"/><verse number="23" style="v" sid="1CO 16:23"/>Alheri Dagayi Yesu nya ko sase kunsun fye yi. <verse eid="1CO 16:23"/><verse number="24" style="v" sid="1CO 16:24"/>Omi ye-ye ko kun-sun nfyei vinya dna Yesu Kristi. Amin.<verse eid="1CO 16:24"/></para>
  <chapter eid="1CO 16"/>
</usx>
