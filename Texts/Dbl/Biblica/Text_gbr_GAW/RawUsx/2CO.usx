<?xml version="1.0" encoding="UTF-8"?>
<usx version="3.0">
  <book code="2CO" style="id">- Alkawali Woiwoyi (Gbagyi New Testament)</book>
  <para style="rem">Copyright © 1997 by Biblica, Inc.®</para>
  <para style="h">AKORINTIYI</para>
  <para style="toc1">Akorintiyi Bayi</para>
  <para style="toc2">Akorintiyi II</para>
  <para style="toc3">Akorintiyi II</para>
  <para style="mt1">AKORINTIYI BAYI</para>
  <para style="im">Bulus wasika bayi ga Akorintiyi</para>
  <para style="im">Ɓeda awyega Akorintiyi nya</para>
  <para style="im">Nyakayi–Bulus nu</para>
  <para style="im">Aba nwo ɓei dna–Afisusu</para>
  <para style="im">Aye–A.D. 57</para>
  <para style="im">Aɓo nɓa kafi–Bulus to ɓei zo aɓo aknawan n wasika kmisun-yi m. Aɓo amanayi ɓei nyi ntu ɓa ɓo, aɓoho ɓa ku ce. Wo ɓei wu ɓa nya kwo zhin woi zhin tnu-tnu-yi Yesu nya nyi. Aza ɓei zhin ɓai nyaɓo, ko ntu kniɓehin nu zaho ta kpe lon. Bulus ɓei ka ɓa nbugba wun yi, owo iko Yesu fyenu ze nya. Wawu ɓa njesun shi kwo bmiya a bma asanyi zhin nɓa zhin a Yesu-viyi nna ɓado nyi.</para>
  <para style="iot">Aɓo-tukwo</para>
  <para style="io1">1. Bulus gnaɓi <char style="ior"><ref loc="2CO 1:1-11">1:1-11</ref></char></para>
  <para style="io1">2. Aɓo gbe na tukwo Bulus aɓozhin nya <char style="ior"><ref loc="2CO 1:12-2:13">1:12–2:13</ref></char></para>
  <para style="io1">3. Wu-wu tu a Yesu-viyi tnu-tnu ɓo <char style="ior"><ref loc="2CO 2:14-6:10">2:14–6:10</ref></char></para>
  <para style="io1">4. Bulus aɓeda <char style="ior"><ref loc="2CO 6:11-7:16">6:11–7:16</ref></char></para>
  <para style="io1">5. Anyaga ntu asnayi ɓo n Urushelima <char style="ior"><ref loc="2CO 8:1-9:15">8:1–9:15</ref></char></para>
  <para style="io1">6. Bulus wohin-kna tu n wo fyenu ɓo <char style="ior"><ref loc="2CO 10:1-13:10">10:1–13:10</ref></char></para>
  <para style="io1">7. Ɓeda kmaknayi <char style="ior"><ref loc="2CO 13:11-14">13:11-14</ref></char></para>
  <para style="imte1">Akorintiyi Bayi</para>
  <chapter number="1" style="c" sid="2CO 1"/>
  <para style="p">
    <verse number="1" style="v" sid="2CO 1:1"/>Wasika ye gmi n mi aba nu Bulus, oza kni-kniyi Shekwoyi nya, wa ze Yesu Kristi tnu-tnuyi, ɓedo n Timatawus yi eyi zado, kwoi lo a Yesu-viyi aba nɓa fi n Korinti nyi n Akaya yi vinya. <verse eid="2CO 1:1"/><verse number="2" style="v" sid="2CO 1:2"/>Shekwoyi eyi Dada n Yesu Kristi eyi Dagayi, wo tu zaho-zahoyi nfye anabarka, wa ga fye bugba fu njesun.<verse eid="2CO 1:2"/></para>
  <para style="s1">Shekwoyi Nu Bma Yi Zhin Lo</para>
  <para style="p">
    <verse number="3" style="v" sid="2CO 1:3"/>Yi zhin Shekwoyi godiya, owo nu n wo zhin eyi Dagayi Yesu Kristi Dada nyi. Ntu ge bmazhin vinya gmi nwo aba nu. <verse eid="2CO 1:3"/><verse number="4" style="v" sid="2CO 1:4"/>Owo nu bma yi zhin woi fu yi bugba dna eyi wahala vinya, nabai n yi ɓa mi ce, ya bma aza zhin nɓa fi lo n wahala gbo-gbo nyi. Esa n ya wuɓa wahala pya n ya sin, njesun ngye shi ya kun zhi nkwo, n Shekwoyi akala yi. <verse eid="2CO 1:4"/><verse number="5" style="v" sid="2CO 1:5"/>Shi yi sin wahala ngnisun n Yesu yi dna nwo a wahala nyi, elonu yi ɓa bwa owo bmazhin ɓedo n bugba fu yi. <verse eid="2CO 1:5"/><verse number="6" style="v" sid="2CO 1:6"/>Ndei ya sin wahala, yi sin ntu fye bmazhin ɓo nu, nfye gni-gniyi, ndei yi n bmazhin lo fyehin fye cei lo, nkwo nu ɓa bma fye zhin, fya bwa hankuli n wahala yi n yihin ɓo sin nyi. <verse eid="2CO 1:6"/><verse number="7" style="v" sid="2CO 1:7"/>Ntuce nu eyi awyetu n fye, kwo ta sha-sha m. Yi kpelo ge shi fye sin wahala lo ngnisun n yi nyi, fye zhin fya bwa eyi atnazhin hi pya lo ce. <verse eid="2CO 1:7"/><verse number="8" style="v" sid="2CO 1:8"/>Omi-azaje mi cei pma ma pa fye n wahalai ya sin dna Asiya nyi. Wahala ɓei la yi mwa ɓo sosai, har to yi kpe ge yi ɓa pwom. <verse eid="2CO 1:8"/><verse number="9" style="v" sid="2CO 1:9"/>Yi ɓei gye ge yi ku pma aza fi-fiyi ze nu. Ama deye ɓei zhin ntuge to ya kpema eyihin tukwom, ama n Shekwoyi, n wo ku azafi kala nyi. <verse eid="2CO 1:9"/><verse number="10" style="v" sid="2CO 1:10"/>Dna efi wahala yi pya wa gni yi woi ɓo gniyi nabye. Yi na wyetu yi lo nge wo ɓa gyi abye wa gni yi. <verse eid="2CO 1:10"/><verse number="11" style="v" sid="2CO 1:11"/>Shi fye bma yi zhin n aduwa yi nyi. Har kwa ze ge aduwa nfye zhin laɓa ntu yi ɓo nyi, ɓa gyi nasara, Shekwoyi wa tuyi anabarka, har aza mwa kwa ɓa zhin wo godiya.<verse eid="2CO 1:11"/></para>
  <para style="p">
    <verse number="12" style="v" sid="2CO 1:12"/>Eyi bugba bui-bui nyi, har eyi ɓemwi-i wu yi ge, eyi zan-zan dna nna anyi ye, tun ba ga eyi aɓozhinzhin nfyei, ɓa ku ze n Gyi-gyi-yi, n gaiciya yi, n Shekwoyi aba. Ya zhin lo nu, to ge dna n anyi ɓeyekpe nu m, ama alheri Shekwoyi nya nu. <verse eid="2CO 1:12"/><verse number="13" style="v" sid="2CO 1:13"/>Yi ka fye enya nu nfye ɓa ba fye bwa awyega njesun. Omi wyetu nu nge fya bwa kwo awyega vinya. <verse eid="2CO 1:13"/><verse number="14" style="v" sid="2CO 1:14"/>Nya fye kpeye n saiye nyi ko to nu-nuyi lo m. Ama, Esa Yesu ɓei ɓe n cei, fye ɓei kpe ɓeho-ɓehoyi ye vinya, fye ɓei gyigbe n yi-i ngye shi yihin ɓei gyigbe n fyei. <verse eid="2CO 1:14"/><verse number="15" style="v" sid="2CO 1:15"/>Mi ɓei kpe deye tunyi sapa, cenu na zhin ma ye ntuge, ma je fya ba ɓe, n nabai fye bwa anabarka zunɓa. <verse eid="2CO 1:15"/><verse number="16" style="v" sid="2CO 1:16"/>Gama mi ɓei ce pma ma ɓe fya ba, esa n mi ɓei lo Makidoniya nyi, njesun esa yi nma jeze ɓe, n nabai ma bwa bmazhin nfye har n kwo ba lo mi-i n Yahudiyaʼkni.<verse eid="2CO 1:16"/></para>
  <para style="s1">Knihin Nu Be Nkalalai Ya?</para>
  <para style="p">
    <verse number="17" style="v" sid="2CO 1:17"/>Ama esa mi zhin shiri deye pya ma, mi zhin ma vi omi ɓeye nu? Mi zhin ma mwi anya dai-dai? Har ma cige, E, ma jeci ge aʼa nsa gmanyi? <verse eid="2CO 1:17"/><verse number="18" style="v" sid="2CO 1:18"/>Shekwoyi kpelo ge mi to ɓo zhin fye alkawali, Eh nya nu ɓedo n aʼa yi m.<verse eid="2CO 1:18"/></para>
  <para style="p">
    <verse number="19" style="v" sid="2CO 1:19"/>Ntuge Yesu Kristi Shekwoyi nugun n Sila ɓei zhin fye waʼazi n wo tukwo nyi. Har Timatawus ɓedo nmi yi ya kuje fye gna nyi, wo to zhin oza nu nwo ci ge, Eh, woi je ci ge aʼa m. Ama wo zhin wa ci ge Eh nu, deye kwa, ko gmi n Shekwoyi aba nu. <verse eid="2CO 1:19"/><verse number="20" style="v" sid="2CO 1:20"/>Gama owo nu zhin wa nu Shekwoyi alkawali vinya, cenu zhin yi ci ge, Amin dna Yesu, yi ci lonu dna Shekwoyi mwa-mwa nu. <verse eid="2CO 1:20"/><verse number="21" style="v" sid="2CO 1:21"/>Shekwoyi nu mi yi awye-wyeyi zhi, ɓedo n fye nya yi dna Yesu. Shekwoyi nu la yi kni zhi. <verse eid="2CO 1:21"/><verse number="22" style="v" sid="2CO 1:22"/>Woi la yi tu ze nge yi zhin owo nya nu. Woi la Zafun Gyi-gyi-yi gayi kwa wu ge lalle wo ɓa zhin nyaho ntu yi ɓo na bye.<verse eid="2CO 1:22"/></para>
  <para style="p">
    <verse number="23" style="v" sid="2CO 1:23"/>Shekwoyi nu zhin omi saida da. Wo kpemi bugba lo, mi ɓei ye ntuge fya pwo nu, cenu ɓei zhin to ma ye ma ɓe Korinti m. <verse eid="2CO 1:23"/><verse number="24" style="v" sid="2CO 1:24"/>Yi ta tu fye dole nu ge fye vi nya yi da nyi m, gama fye gni-agni lo so-sai dna gaiciya, yi zhin tnu-tnu nfyei ntuge fya dagma.<verse eid="2CO 1:24"/></para>
  <chapter eid="2CO 1"/>
  <chapter number="2" style="c" sid="2CO 2"/>
  <para style="p">
    <verse number="1" style="v" sid="2CO 2:1"/>Ntuce nu ma cige mi ta ɓe fya ba njesun ntu ge ma zhin fye fya wun bugba m. <verse eid="2CO 2:1"/><verse number="2" style="v" sid="2CO 2:2"/>Gama n ma zhin fye fya wun bugba, nyika nu ɓa gami agmada? Sai of ye n mi la fye wun bugba nyi. <verse eid="2CO 2:2"/><verse number="3" style="v" sid="2CO 2:3"/>Cenu ɓei zhin ma ka fye wasika hi, mi to ɓei cei pma ma ɓe fye aba fya zhimi ma wun bugba m. Gashi kwa ofye nu na gmadai lo.<verse eid="2CO 2:3"/></para>
  <para style="p">
    <verse number="4" style="v" sid="2CO 2:4"/>Mi ɓei ka fye n bugba wun yi n gaiciyai har n bwi ci yi, ntuge to ma zhin fya wun bugbam, ama ma wu fye fya kpe shi mi ye fye lo vinya.<verse eid="2CO 2:4"/></para>
  <para style="p">
    <verse number="5" style="v" sid="2CO 2:5"/>Ndei zaho la bugba wun zaho nfye, wo to zhin minum, wa zhin fye nu, ko kwa zaho nfye tun da shike mi to cei pma ma ga zaho-zahoi wahalam. <verse eid="2CO 2:5"/><verse number="6" style="v" sid="2CO 2:6"/>Kwo la kun ce wa bwa tata ye pya, nfye ku zhinwo nyi. <verse eid="2CO 2:6"/><verse number="7" style="v" sid="2CO 2:7"/>Ama sai fya zhin wo gafara, fya cewo bwa njesun, n nabai to wa godiya n bugba wun yi, har fya gye woi fa Yesu vi ɓom. <verse eid="2CO 2:7"/><verse number="8" style="v" sid="2CO 2:8"/>Mi gyi fye wye nu, fye zhin wo wa kpe ge fye yewo lo.<verse eid="2CO 2:8"/></para>
  <para style="s1">Nyikanu Kunce Lo Ntnu-tnu Ye A?</para>
  <para style="p">
    <verse number="9" style="v" sid="2CO 2:9"/>Cenu ɓei zhin ma ka fye wasikahi mi ɓei ce pma ma kpe shi fya gyi nasara n wu, njesun ko fye zhi lo n shiri zhin ntuge fya vi nya ma gna fye. <verse eid="2CO 2:9"/><verse number="10" style="v" sid="2CO 2:10"/>Esa nu fya zhin ʼza gafara n laifi wa zhin nyi, mihin mi ku wo zhin gafara ce, gama esa ma zhin wo gafara ncei ndai gye nyaho lo, ma zhin gafara ntu kwo ɓo, to mi zhin kwo ntu Yesu ɓo nu, ntu fye ɓo njesun. <verse eid="2CO 2:10"/><verse number="11" style="v" sid="2CO 2:11"/>Nna bai to shetan wa gyi nasara n yi m, ntu ge yi kpe wo shiri ye lo vinya.<verse eid="2CO 2:11"/></para>
  <para style="p">
    <verse number="12" style="v" sid="2CO 2:12"/>Esanu mi ɓei si Taruwasa ntuge ma zhin waʼazi ɓo, ma gye Shekwo la zokwo guya ga mi. <verse eid="2CO 2:12"/><verse number="13" style="v" sid="2CO 2:13"/>Ama mi ɓei la damu n mwa, ntuge mi to ɓei gye Titus wye m. Ntucenu ma lakala ma lo Makidoniya.<verse eid="2CO 2:13"/></para>
  <para style="p">
    <verse number="14" style="v" sid="2CO 2:14"/>Ama godiya ga Shekwoyi, ntu nasara ɓo, n Yesu Kristi ku zhin, tu n yi tukwo nyi, ngye shi wo zhin ampanyi n yi abaho-baho yi n ya lo, ntu ge ya da owo Nabari manayi n aza aba, ngye turare sundayi. <verse eid="2CO 2:14"/><verse number="15" style="v" sid="2CO 2:15"/>Gama yi zhin ngye turare sundayi nu, n Yesu zhin kwo hadaya ga Shekwoyi nyi. Kwoi laɓa n a Yesu-viyi aba ɓedo azayi nɓa to go wom. <verse eid="2CO 2:15"/><verse number="16" style="v" sid="2CO 2:16"/>Ga aza nɓa fi lo n bwi-bwi Turare ye zhin nya nukwoyi nu n kwo wu za. Ama ga aza ɓa filo n pwo-pwo kwo zhin nya manayi nu n kwo ɓe wye-wye yi. To, nyika nu ɓa mi n tnu-tnu ye pya? <verse eid="2CO 2:16"/><verse number="17" style="v" sid="2CO 2:17"/>Ai, yi to wu lo ngye aza nu, n ɓa la Shekwoyi ɓeda kwa ɓa ze gyiba nya m. Ama shi Shekwoyi nu na tnuyi, yi daɓo n gaiciya yi, ntuge yi zhin Kristi abara nu.<verse eid="2CO 2:17"/></para>
  <chapter eid="2CO 2"/>
  <chapter number="3" style="c" sid="2CO 3"/>
  <para style="s1">Efye Gaiciya Nu Zhin Yi Tnu-tnu Seida</para>
  <para style="p">
    <verse number="1" style="v" sid="2CO 3:1"/>Fye gye lo ge yi ci yihin nu? Fye gye lo ge dole nu, ngye shi azaho zhin, ya ɓe n awasika yi shi ntuge ya wu yihin tukwo n naje aba? <verse eid="2CO 3:1"/><verse number="2" style="v" sid="2CO 3:2"/>Of ye nu zhin eya wasika, n yi ku ka fi n ya bugba mi, ntuge zaho-zahoi wa kpe woi ce woi ba. <verse eid="2CO 3:2"/><verse number="3" style="v" sid="2CO 3:3"/>Wasika ye wu lo pei-pei ge, Kristi na ka kwo, woi ga yi kwo ge ya lo n cei. Kwo to kakpe lo n allo kuta nya nu n inki yim, ama nna ʼza bugba, n Shekwoyi Zafun yi.<verse eid="2CO 3:3"/></para>
  <para style="p">
    <verse number="4" style="v" sid="2CO 3:4"/>Yi da deye ntuge yi kalai lo n Shekwoyi dna Kristi. <verse eid="2CO 3:4"/><verse number="5" style="v" sid="2CO 3:5"/>Nyahonyahoi to lo, n yi ɓami ya cige ya zhin tnu-tnu ye n ya kalai nu m, Eya kala kun n Shekwoyi aba nu. <verse eid="2CO 3:5"/><verse number="6" style="v" sid="2CO 3:6"/>Owo nu na zhin yi mi har yi zhin alkawali woi-woi ye bauta, nkwo to nyi owa kakayi fi nyi m, ama n Zafun nya. Owa zhin kwa ɓe n fi-i ama Zafun zhin wa ga wye-wye yi.<verse eid="2CO 3:6"/></para>
  <para style="s1">Kristi Mwa-mwa Woiwoyi</para>
  <para style="p">
    <verse number="7" style="v" sid="2CO 3:7"/>A ɓei ka owa kpe n akuta nu, Shekwoyi mwa-mwa kwa ɓe esa n wo ɓei ga n cei nyi. Kwo shi ko nyi mwa-mwa n kwo ɓei kpe n Musa wyeba ɓei la duya, kwo ɓei mwa har to a Israilayi ɓa mi ɓai shi wa wyem, ndai Owa n kwo ɓe n fi nyi, ɓei ɓe aza ba n mwa-mwa yeyi. <verse eid="2CO 3:7"/><verse number="8" style="v" sid="2CO 3:8"/>To ai mwa-mwa n kwo lo n Zafun tnu-tnu nyi, kwo du deye lo. <verse eid="2CO 3:8"/><verse number="9" style="v" sid="2CO 3:9"/>Tnu-tnu n kwo wu aza kwo mwa-mwa yi belle tnu-tnu n kwo gni aza? Ai kwo mwa-mwa yi gnasun lo. <verse eid="2CO 3:9"/><verse number="10" style="v" sid="2CO 3:10"/>Yi ɓa mi ya ci ge mwa-mwa n saiye nya kwo mwalo, mwa-mwa nkwo ɓei nyi n sapai nyi kwo la duya. <verse eid="2CO 3:10"/><verse number="11" style="v" sid="2CO 3:11"/>Gama ndai mwa-mwa ɓei nyi n kwo to ɓei mwasa dai-dai m, to aɓa ka mwamwa deyi gye wuna n kwo lo har abada nyiʼa?<verse eid="2CO 3:11"/></para>
  <para style="p">
    <verse number="12" style="v" sid="2CO 3:12"/>Shi yi n wyetu yei lo nyi, yi ku ze abugba kala da. <verse eid="2CO 3:12"/><verse number="13" style="v" sid="2CO 3:13"/>Yi to wulo ngye Musa nu, n kwo ɓei zewo dole wa pui eje, n wa wyeba nyi ntuge to a Israila yi ɓa gye shi mwa-mwa lo konya n wu m.<verse eid="2CO 3:13"/></para>
  <para style="p">
    <verse number="14" style="v" sid="2CO 3:14"/>Oɓa ɓo-nubozhin ɓei gu-gu yi, Har n saiye ma oɓa ɓonubozhin kwo-o gu-gu yilo n eje yi, esa nu ɓa ba littafi alkawali kwo-kwo yi nya. Eje ye zhin kwa kpeya esa oza ga Yesu gaiciya n cei. <verse eid="2CO 3:14"/><verse number="15" style="v" sid="2CO 3:15"/>Kwo n saiye ma esa ɓa ba Musa owa ncei ejehin zhin kwa gu ɓa ɓonubozhin. <verse eid="2CO 3:15"/><verse number="16" style="v" sid="2CO 3:16"/>Ama a zhin a kpe kwo ya shi litafi ku dage, “Musa eje ɓei la kmaya esa wo ɓei lo Dagayi aba nyi.” <verse eid="2CO 3:16"/><verse number="17" style="v" sid="2CO 3:17"/>To Dagayi n ya wo nu zhin Zafun, aba Zafun Dagayi nya lo, to, pwo-pwo lo. <verse eid="2CO 3:17"/><verse number="18" style="v" sid="2CO 3:18"/>Ntu cenu, eyi vinya wu Dagayi mwa-mwa ntna awyeba pui, yi mwa-mwahin konu kwa, ko kun abanu, nwo nu zhin Zafun nyi, kwo zhin kwa yi ze n gye owo degbe, n latu yi mwa so-sai.<verse eid="2CO 3:18"/></para>
  <chapter eid="2CO 3"/>
  <chapter number="4" style="c" sid="2CO 4"/>
  <para style="p">
    <verse number="1" style="v" sid="2CO 4:1"/>Shekwoyi nagayi tnu-tnu ye, dna nwo sun-sun-gye, ntuce nu yi ta gmi bugba yam, <verse eid="2CO 4:1"/><verse number="2" style="v" sid="2CO 4:2"/>Yi ta dna aza kwoce nu ge ɓa ga gaiciyam, yi to ce pma aza ɓa ga gaiciya nɓo n Shekwoyi ɓeda to dam. A vinyikwo ɓo yi, yi ta ye ɓam. Ama yi da gaiciya nu n Shekwoyi abye, ntuge oza nwa wo yi ɓeda wa gwo kwo.<verse eid="2CO 4:2"/></para>
  <para style="p">
    <verse number="3" style="v" sid="2CO 4:3"/>Gama ndai waʼazi ye n yi zhin nyi, ko bwi shi nu, ko ɓei bwi shi n aza ba nu kawai, n ɓa to wye-wyeyi lo m. <verse eid="2CO 4:3"/><verse number="4" style="v" sid="2CO 4:4"/>Ɓa ta ga gaiciya lom, ntuge oɓa ɓo nubozhin fi lo a wyegma. Shetam nu nafi ɓa ɓo. Wo ta ye ge ɓa gye buzangna n kwo ɓe oɓa ʼba nyi m. Buzangna n kwo kun n nabari manayi aba n ko wu Yesu Kristi latu nyi, n wo nu zhin Shekwoyi degbe nyi. <verse eid="2CO 4:4"/><verse number="5" style="v" sid="2CO 4:5"/>Gama yi ta zhin eyi hin nu waʼazi m, yi zhin Yesu Kristi nu waʼazi, n wo zhin Dagayi nyi, eyihin ce yi zhin fye abara nu, ntu Yesu Kristi ɓo. <verse eid="2CO 4:5"/><verse number="6" style="v" sid="2CO 4:6"/>Shekwoyi n wa cige, “Buzangna ɓa knaya n wyegma aba nyi,” owo nu na zhin owo buzangna kwoi ɓe ya bugba, kwoi ɓe yi buzangna n Shekwoyi latu yekpe yi, nkwo nyi n Yesu awyeba nyi.<verse eid="2CO 4:6"/></para>
  <para style="s1">Ashanpa Awun-wun-yi Ya</para>
  <para style="p">
    <verse number="7" style="v" sid="2CO 4:7"/>Kwo shiko nyi yi arziki zafun nya ye yi lo, yi wu lo ngye ozun shakun mi nya nu kurum. Kwa wu ge iko lo n Shekwoyi aba nu, toge n yi aba m.<verse eid="2CO 4:7"/></para>
  <para style="p">
    <verse number="8" style="v" sid="2CO 4:8"/>Yi sin wahala ci-ci ama kwo taviyi yam, nsahoi ya zhin shakka, ama eyi wyetu ta zo m. <verse eid="2CO 4:8"/><verse number="9" style="v" sid="2CO 4:9"/>Anuwun yi lo n mwa, ama yi to tna nugundo lom, njesun nsahoyi, yi zhin ya bwa aci n mwa yi to fi ntu ce m. <verse eid="2CO 4:9"/><verse number="10" style="v" sid="2CO 4:10"/>Nsahoi yi zhin ya la Yesu fi-fi dna n yi anayi n nabai agye owo wye-wyeyi dna n yi anayi.<verse eid="2CO 4:10"/></para>
  <para style="p">
    <verse number="11" style="v" sid="2CO 4:11"/>Dna yi wye-wyeyi vinya, yi fi wahala efi nya ntu Yesu ɓo, ntuge aza ɓa gye Yesu n yi anayi fi-fi-yi. <verse eid="2CO 4:11"/><verse number="12" style="v" sid="2CO 4:12"/>Deye kwa wu ge efi lo tnu-tnu lo n yi, ama wye-wye yi lo n fye. <verse eid="2CO 4:12"/><verse number="13" style="v" sid="2CO 4:13"/>Littafiʼa da ge, “Mi ɓei daɓo ntuge mi la gaiciya ga.” Dna zafun gaiciya nya ye yi daɓo ce, ntuge yi ku gaiciya ga. <verse eid="2CO 4:13"/><verse number="14" style="v" sid="2CO 4:14"/>Yi kpe lo ge Shekwoyi n wo ɓei la Yesu kala n vingwo nyi, woi ɓei kuyi kala n Yesu yi, har woi ɓe n yi ɓedo n fye yi n wo aba. <verse eid="2CO 4:14"/><verse number="15" style="v" sid="2CO 4:15"/>Deye vinya kwo nyi ntu fye ɓo nu kurum, gama shi Shekwoyi alheri ɓei si aza ba n mwa, ɓa zhin aduwa n mwa godiya nya ntu ge Shekwoyi wa bwa latu.<verse eid="2CO 4:15"/></para>
  <para style="p">
    <verse number="16" style="v" sid="2CO 4:16"/>Ntucenu yi ta bwa bugba bmayam. Ko shi kwo nyi eyi nayi bwa konya lo-lonu, ama eyi zafun ɓe-ɓe nu ci-ci. <verse eid="2CO 4:16"/><verse number="17" style="v" sid="2CO 4:17"/>Wahala ɓiyi ye n yi sin kwo nyi kwa, kwo ta mwasa m. Amma kwo ɓaɓe yi mwa-mwa dnagmayi nyalo-nyalo nya, n du eyi wahala ye. <verse eid="2CO 4:17"/><verse number="18" style="v" sid="2CO 4:18"/>Gama yi zhin ya hankali dna, n anya nu n nata gyeɓa wyem. Nya aza gye kwo ta mwa sam, ama nya aza ta gyem, okwonu mwasa so-sai har nyalo-nyalo.<verse eid="2CO 4:18"/></para>
  <chapter eid="2CO 4"/>
  <chapter number="5" style="c" sid="2CO 5"/>
  <para style="p">
    <verse number="1" style="v" sid="2CO 5:1"/>Gama yi kpelo ge, esa tent ye n yi fi nkwo nyi wato eyi nayi n anyimi ye, esa kwa miya Shekwoyi ɓei gayi puwa n she, puwa n wa mi n wohin tukwo yi, puwa n kwo ta shan miyam. <verse eid="2CO 5:1"/><verse number="2" style="v" sid="2CO 5:2"/>Nsaiye kwa aku yi ɓe, yi cei pma lo ya bwa puwa eshe nya ye. <verse eid="2CO 5:2"/><verse number="3" style="v" sid="2CO 5:3"/>Esa ya kpe puwa ho kwo nu kwa, a ta shan yi gye n nayi yem, <verse eid="2CO 5:3"/><verse number="4" style="v" sid="2CO 5:4"/>Esa yi ye filo n nayi ye, yi do mi lo n wahala yi, ko to nyi ge yi ta yelo n nayi yei num, ama ge yi ye puwa eshe nya nu. N nabai nya kwo zhin fifi yi, a kpekwo wye-wyeyi. <verse eid="2CO 5:4"/><verse number="5" style="v" sid="2CO 5:5"/>Shekwoyi nu layi zhin shiri, ntu doshan ye ɓo. Woi ga yi owo Zafun, n nabai kwa zeyi, ɓehin-hin ntu anya ɓo vinya n wo cei lo n tu yi ɓo nyi.<verse eid="2CO 5:5"/></para>
  <para style="p">
    <verse number="6" style="v" sid="2CO 5:6"/>Ntu cenu yi wyepai lo, yi kpe lo gʼe esa yi fi nayi ye, yi to lo n Shekwoyi puwam. <verse eid="2CO 5:6"/><verse number="7" style="v" sid="2CO 5:7"/>Gama eyi zan-zan zhin gaiciya ga nya nu, to yi gye wye m. <verse eid="2CO 5:7"/><verse number="8" style="v" sid="2CO 5:8"/>Yi wyepai lo so-sai ama yi gna ye lo ya fa nayi ye, ya lo Shekwoyi puwa. <verse eid="2CO 5:8"/><verse number="9" style="v" sid="2CO 5:9"/>Ama nya kwo du lo vinya, yi cei pma ya gawo agmada, kwo yi-i fi anyi ye kwo kwa n wo aba nʼshe. <verse eid="2CO 5:9"/><verse number="10" style="v" sid="2CO 5:10"/>Gama kwo zhin tile nu, eyi vinya ya yezhi n Kristi ɓa, wa da yi owa. Zaho-zahoi ɓei gwo nya kwo kunce shi wa zhin n wu. Ko manayi kwo nukwoyi dna anyimi ye.<verse eid="2CO 5:10"/></para>
  <para style="s1">Kristi Atnu-tnuyi</para>
  <para style="p">
    <verse number="11" style="v" sid="2CO 5:11"/>Yi kpelo ge kwo bmiya lo yawo Dagayi dna, ntu ce yi gna aza. Shekwoyi kpe yi ye lo. Ama mi zhin nubo lo ge, dna n fya bugba, fye kpe mi ye lo vinya.<verse eid="2CO 5:11"/></para>
  <para style="p">
    <verse number="12" style="v" sid="2CO 5:12"/>Yi to cei pma ya wu eyihin tukwo n fya ba nu m, ama yi cei pma ya ga fye dalili n fye ɓa gma n yi, n nabai n fye ɓa mi fya dna aza ɓe gbe n ɓa gma nazaje bmiya-bmiya nyi ama to ɓai gma n wo hali yi m. <verse eid="2CO 5:12"/><verse number="13" style="v" sid="2CO 5:13"/>Yi ku ze anyacei nu? Ai ntu Shekwoyi ɓo nu. N yi zhin aza alafiya da nu, ofye nu na ampanyi lo. <verse eid="2CO 5:13"/><verse number="14" style="v" sid="2CO 5:14"/>Yesu ye-ye nu tulo n yi she vinya, she yi kpelo ge zaknayi nu ɓei fi n aza ɓo, vinya. Deye kwa wu ge aza vinya ɓa ku fi ngnisun woi. <verse eid="2CO 5:14"/><verse number="15" style="v" sid="2CO 5:15"/>Wa fi aza ɓo vinya, ntuge aza n ɓa wye-wyeyi, to ɓa laɓa ɓahin tukwom ɓom, ama ntu oza ɓo n wo ɓei fi wa laka n vingwo ntu ɓa ɓo nyi. <verse eid="2CO 5:15"/><verse number="16" style="v" sid="2CO 5:16"/>Ntu cenu yi ta da zaho-zahoi owa dna oza ɓemwi m, ko n sahoi ma ngye yi ɓei ku Yesu da owa dna aza ɓemwi, yi ta shan zhin lo lonu m. <verse eid="2CO 5:16"/><verse number="17" style="v" sid="2CO 5:17"/>Esanu oza la vi Yesu, wola ze oza woi-woyi, oza kwo-kwoyi la duya, hali woi-woyi la ɓe.<verse eid="2CO 5:17"/></para>
  <para style="p">
    <verse number="18" style="v" sid="2CO 5:18"/>Deye vinya Shekwoyi nu zhin, gama ntu Yesu ɓo, wo ɓei la yi shan do. Eyi n yi ɓei zhin owa nuwunyi, yi ku ze owo anugundo. Woi ga yi tnu-tnu, n yi ɓa ɓe n nazajeyi ɓa ze owo anugundo. <verse eid="2CO 5:18"/><verse number="19" style="v" sid="2CO 5:19"/>Eyi ɓeda nu nyi ge, Shekwoyi ɓei ze aza owo anugundo. <verse eid="2CO 5:19"/><verse number="20" style="v" sid="2CO 5:20"/>To, yi zhi nyi, yi zhin Kristi atnu-tnuyi nu. Wato kwo wu lo ngye Shekwoyi nu gyi fye wye, ntu Yesu ɓo, yi gyi fye wye fye fa Shekwoyi wa shan fye do, fya ku ze owo anugundo <verse eid="2CO 5:20"/><verse number="21" style="v" sid="2CO 5:21"/>Yesu to ɓei zhin laifi da num, ama ntu yi ɓo Shekwoyi wa zhin wo, har wa ze laifi da, ntuge ya kuze aza manayi.<verse eid="2CO 5:21"/></para>
  <chapter eid="2CO 5"/>
  <chapter number="6" style="c" sid="2CO 6"/>
  <para style="p">
    <verse number="1" style="v" sid="2CO 6:1"/>Ngye atnu-tnu kun zhin yi n She kwoyi yi gyi fye wye nu, alheri Shekwoyi nya nfye la gwo nyi fye to fa kwa ze banzan. <verse eid="2CO 6:1"/><verse number="2" style="v" sid="2CO 6:2"/>Fye wo ɓo n Shekwoyi da, “Mi ɓei wo fye bwichi, ntuge ma wu fye sun-sungye, Ma bma fye zhin ntuge ma gni fye.” Fye wo, Esa nyi n fye ɓa gwo Shekwoyi sun-sun-gye, Nnaiye zhin gni-gni nyipyeyi nu.<verse eid="2CO 6:2"/></para>
  <para style="p">
    <verse number="3" style="v" sid="2CO 6:3"/>Yi to cei pma, zaho wa gye ge eyi tnu-tnu to bmiya lom, ntu cenu to yi ye, ya ɓe n wahalai n zaho-zahoi aba m. <verse eid="2CO 6:3"/><verse number="4" style="v" sid="2CO 6:4"/>Maimakon lo nu dna nyahonyahoi n ya zhin, yi wu ge yi zhin Shekwoyi abara nu, dna n hakuri bwa na wahala yi.<verse eid="2CO 6:4"/></para>
  <para style="p">
    <verse number="5" style="v" sid="2CO 6:5"/>Esa mwa a kuyi lu, akuyi fi n kurkuku, avi ɓai wyiyi anya, tnu-tnu ku yi duwyi har ma nsahoi to yi mi n nyagyi m, balle a cige yi wangye. <verse eid="2CO 6:5"/><verse number="6" style="v" sid="2CO 6:6"/>Yi ku yihin tukwo wu ge, yi zhin Shekwoyi abara nu dna n yi zan-zan gyi-gyi-yi, n yeye gaiciya nya yi, n hakuri yi dna n Zafun Gyi-gyi-yi. <verse eid="2CO 6:6"/><verse number="7" style="v" sid="2CO 6:7"/>Dna yi ɓeda gaiciya nya, njesun dna Shekwoyi iko, yi zhin wo nya nu Ɓefyece nu zhin eyi agu okun nya, yi ba sunkun n kwoi nu, ya kna yihin.<verse eid="2CO 6:7"/></para>
  <para style="p">
    <verse number="8" style="v" sid="2CO 6:8"/>Nsahoi a gayi mwa-mwa, sahoi kwa a ciyi wyegba; Nsahoi a kpeya gye, nsahoi a layi tu. Kwo shi kwo nyi yi da gaiciya, a zhin a gye yi ngye aza kata.<verse eid="2CO 6:8"/></para>
  <para style="p">
    <verse number="9" style="v" sid="2CO 6:9"/>Aza kpeyi ye vinya ɓa wu ngye ɓa ta kpe yi ye m. Nsahoi kwa wu ngye yi ku fi, ama shi fya gye nyi, yi n wyewyeyi lo, aku yi lu, ama yi to fi m. <verse eid="2CO 6:9"/><verse number="10" style="v" sid="2CO 6:10"/>Yi bugba wun yi lo, ama yi n agmada yi lo ci-ci, yi wu lo n gye yi to n nyaho yim, ama yi ga azaje arziki lo, ko yi to arzikim, yi n nyaho-nyahoi lo vinya. <verse eid="2CO 6:10"/><verse number="11" style="v" sid="2CO 6:11"/>Omi anugundo a Korintiyi, yi ku ɓo da cewo n fye yi, yi la eya bugba guya vinya ga fye. <verse eid="2CO 6:11"/><verse number="12" style="v" sid="2CO 6:12"/>Yi to so eya bugba n fya ba m. Ofye nu ku ofya bugba so yi. <verse eid="2CO 6:12"/><verse number="13" style="v" sid="2CO 6:13"/>Mi daɓo n fyei ngye omi aɓi nu, fye wu yi ye-ye pya, n yi cei lo n fye ɓo nyi. Fye gu ofya bugba ya vinya.<verse eid="2CO 6:13"/></para>
  <para style="s1">Fye To Ye Ɓedom</para>
  <para style="p">
    <verse number="14" style="v" sid="2CO 6:14"/>Fye to laɓa ngye fye wu gmanyi gmanyi n natna-viyi. Gama kwo to bmiya lo lonu m. Ɓemanayi nɓenukwoyi ɓa gyi nugundo n wuna? Buzangna n wyegma yi ɓa mi ɓa gni zan-zan? <verse eid="2CO 6:14"/><verse number="15" style="v" sid="2CO 6:15"/>Kristi n Shetan yi ɓa ye na jeyi n wuna? Yesu-viyi n kni nu lo n wo ɓa gni zhin n tna-viyi a? <verse eid="2CO 6:15"/><verse number="16" style="v" sid="2CO 6:16"/>Shekwoyi puwa ɓa gyi nugundo nwuna n ashan puwa yi a? Gama yi nabari manayi n wa ɓe yi n cei nfye zhin Shekwoyi aduwa-nyakun nu, shi Shekwoyi ku da n wohin, “Ma zhin emi puwa n ma azayi nu, ma sa-se nɓa mi, ma ze ʼɓa Shekwoyi ɓa ze ʼmi aza.” <verse eid="2CO 6:16"/><verse number="17" style="v" sid="2CO 6:17"/>Ntucenu Shekwoyi ku da, “Dole fya fa ɓa, fye la gnaje n ɓai, Fye to zhin nyaho-nyahoi n nyayi n kwo to gyi-gyi-yi m. Mi ɓa gwo fye.” <verse eid="2CO 6:17"/><verse number="18" style="v" sid="2CO 6:18"/>Miɓa ze of ye da-da, Fye ɓa ku ze omi aɓi, Shekwoyi nu na da lo nu.<verse eid="2CO 6:18"/></para>
  <chapter eid="2CO 6"/>
  <chapter number="7" style="c" sid="2CO 7"/>
  <para style="p">
    <verse number="1" style="v" sid="2CO 7:1"/>Ntu n na alkawali dnagmayi ɓo n na a cei gayi nyi, omi a nugundo ye-ye-yi, yi la awye pmi ya n ɓonukwoyi doho-doho yi, Ko dna n zafun, ya ze yihin a gyi-gyi-yi, ya zan-zan n Shekwoyi dnawoyi, yi ga yihin tukwo n wo akun. <verse eid="2CO 7:1"/><verse number="2" style="v" sid="2CO 7:2"/>Yi gyi fye wye fye la abugba guya gayi njesun, ntuge yi to zhin zaho ɓenukwoyi nfyemin, yi to dna zaho zokwo nukwoyin, yi to gyi zaho fin nfyem. <verse eid="2CO 7:2"/><verse number="3" style="v" sid="2CO 7:3"/>Mi ta da ɓeye ntuge ma kpe fye agye num, ko ma zun fye knim, gama shi mi ku shinda nyi, fye filo n mi bugba har abada, ma pwo kwo ma fi ɓedo n fyei. <verse eid="2CO 7:3"/><verse number="4" style="v" sid="2CO 7:4"/>Mi n bugba kalayi lo nfye nmwa, mi gma nfyei n mwa, fye la bugba kala ga mi n mwa, fye la bugba buyi gami ko shi ko nyi mi ku wahala sin n mwa.<verse eid="2CO 7:4"/></para>
  <para style="s1">San-san Ɓa Mi Kwa Ɓe N Kagna Yi</para>
  <para style="p">
    <verse number="5" style="v" sid="2CO 7:5"/>Esa n yi ɓei si Makidoniya, yi to ɓei shegun yi n bwa doho-doho yi, n yi mi eyi abugba ɓei nunuyi n vi-vin yi n dnayi. <verse eid="2CO 7:5"/><verse number="6" style="v" sid="2CO 7:6"/>Shekwoyi n wo fu abugba bma-bmayi ya nyi, wa fu yi bugba n Titus ɓe-ɓe-yi. <verse eid="2CO 7:6"/><verse number="7" style="v" sid="2CO 7:7"/>Owo ɓe-ɓe nu to gayi bugba buyi gmanyin, ama nabari manayi n wa ɓe yi n cei nfye tukwo nyi. Esa n wo ɓei gna mi ge fye ɓei shi omi ɓeɓe awye, shi bugba ɓei wun fye n tu nya ɓo n kwo ɓei zhin nyi. Nfye ɓovi, n ye-yeyi nfye n cei lo-lo n mi ɓo nyi, mi ɓei la nu n bugba buyi har koyi gyi ya.<verse eid="2CO 7:7"/></para>
  <para style="p">
    <verse number="8" style="v" sid="2CO 7:8"/>Bugba ta wun mi lo nge mi ɓei tnu fye n wasika yin, kwo shi bugba ɓei la mi wun nsaho yi, mi yi pa shi kwo ɓa san fye, ama kwa san fye esa fyewyi nu kawai. <verse eid="2CO 7:8"/><verse number="9" style="v" sid="2CO 7:9"/>Nsayi ye a dami lo, shi mi ɓei tnu n koyi, to ge shi kwo ɓei kni fye bugban, ama ntu ge okwo san-san n la fye pmi awye wu n Shekwoyi bwa. Bugba wun manayi nu nfye ɓei zhin, bugba-wun pya n Shekwoyi n cei pma owo aza ɓa bwa, na bayi n mi ta shan fye aba ɓe n minagyi yim. <verse eid="2CO 7:9"/><verse number="10" style="v" sid="2CO 7:10"/>Gama nsahoyi Shekwoyi zhin apma, n bugba-wun yi n ya ba, n na bai kwa bma yi zhin, ya pmi awye ya n ɓenukwoyi, ya zan wye-wyeyi nyalo-nyalo nya shin. Bugba to wun yi, ngy shi wa tnu yi n kwoyi m. Ntu ge bugbawun tna-viyi nya to zhin abuye nya num, kwoi ta gni ʼza n efi nyalo-nyalo nya m.<verse eid="2CO 7:10"/></para>
  <para style="p">
    <verse number="11" style="v" sid="2CO 7:11"/>Fye gye nya n bugba-wun nkwo gmi n Shekwoyi aba, nku zhin ga fye. Kowi zhin fye, fye ku ze aza gaiciya da, aɓefyece-viyi, fyei zhin atna fya fa laifi nma ka fye nkwo tukwo nyi. Fya wodna nɓei nkwo ɓei zhin nyi, ai wo fye ngye mi ɓe ma bma fye zhin. Fye la kni, fyei la fyehin kun n laifi, shi fya ye fyei ta laifi-da, fye ku ɓo zhin nkwo bmiya.<verse eid="2CO 7:11"/></para>
  <para style="p">
    <verse number="12" style="v" sid="2CO 7:12"/>Mi to ka fye ntu ʼza ɓo nu nwa izhin laifi nyim, kwo oza nna zhin wo laifi nyim, ama ntu ge n Dagayi ɓa zhin fya gye, ngye shi fye pa yi ɓo lo n sun.<verse eid="2CO 7:12"/></para>
  <para style="p">
    <verse number="13" style="v" sid="2CO 7:13"/>N bugba kalayi nfye ɓei ga yi, nfye ye-yeyi nyi, yi ɓei ku bugba bui-bui bwa n Titus ɓe-ɓeyi, shi fya gwo wo nna gmadayi. <verse eid="2CO 7:13"/><verse number="14" style="v" sid="2CO 7:14"/>To woi lakam, ma ku gna wo ge mi gyi ʼgbe nfyei nu, ofyehin kwa fye to ye ge omi gbegyi kwa ze gbeloyim, ngye shi mi zhin ma gna fye gaiciya ci-ci, Titus nwohin tukwo, wo ku gye ge, omi gbegyi nfyei, kwo zhin gaiciya nu. <verse eid="2CO 7:14"/><verse number="15" style="v" sid="2CO 7:15"/>Wo ye fye n mwa, saho-sahoi nwa pa shi fye ɓei wo owo ɓeda n bugba yi gmanyi fya gwo wo n pwawo-yi, n bugba manayi. <verse eid="2CO 7:15"/><verse number="16" style="v" sid="2CO 7:16"/>Deye da mi bugba lo, shi mi kpelo ge nyaho to dnalo n yi atasin, njesun mi n bugba kalayi lo n fye aba.<verse eid="2CO 7:16"/></para>
  <chapter eid="2CO 7"/>
  <chapter number="8" style="c" sid="2CO 8"/>
  <para style="s1">Amakidoniyayi Nku Nyaga</para>
  <para style="p">
    <verse number="1" style="v" sid="2CO 8:1"/>Nsayi mi ye ma gna fye ɓo, Shekwoyi ku zhin ga ikklisiya Makidoniya dna nwo alheri.<verse eid="2CO 8:1"/></para>
  <para style="p">
    <verse number="2" style="v" sid="2CO 8:2"/>Kwo shi kwo nyi ɓa fi lo n wahala nsa nukwoyi, ɓa ku oɓa bugba buyi gmaje nɓa sangyi-yi, deye kwoi zhin ɓa, ɓai mi ɓa ga nyaga, ntu azaje ɓo nbugbayi gmanyi. <verse eid="2CO 8:2"/><verse number="3" style="v" sid="2CO 8:3"/>Ɓa to ga nyaga ye ngye shi oɓa nyabwa lo num, ama ɓa ga kwo ndutu, mi ga saida ge, ɓa zhin lo nu ntu ge oɓa bugba ɓeye nu, ɓa to zhin kwo ntu mi gna-gna ɓo num. <verse eid="2CO 8:3"/><verse number="4" style="v" sid="2CO 8:4"/>Har ma ɓai gyi yi wye ge, yi gwo agyiwye ye, ntuge ɓahin ɓa dnabwa n na Yesu-viyi bmazhin ɓo, dna Urushelima. <verse eid="2CO 8:4"/><verse number="5" style="v" sid="2CO 8:5"/>Ɓemanayi du-duyi nɓa zhin, har ndu ngye shi eyi awyetu ɓei nyi, kwo nu ge, ɓa ku ɓahin tukwo ga n Shekwoyi akun ɓedo n yi, ntu ge ya dna ɓa n zokwo ngye shi Shekwoyi ɓa wu yi. <verse eid="2CO 8:5"/><verse number="6" style="v" sid="2CO 8:6"/>Ɓa ɓei zhin kwo n bugba bui-buyi, har ya tnu n Titus yi, n wo ɓei gafye bugba kala dna n nyaga kmisunyi nyi, wa ɓe fye aba, wa ga fye bugba kala, n na bai fya nu fye rabo dna tnu-tnu nyaga nya ye.<verse eid="2CO 8:6"/></para>
  <para style="p">
    <verse number="7" style="v" sid="2CO 8:7"/>Fye zhin aza dnagmayi nu na zokwoyi mwa begye, fye n gaiciya gai lo, a waʼazi zhin yi manayi, a ɓeye-kpeyi mwa, n pwawo bmazhin nya, n ye-yeyi mwa ntu yi ɓo. Nsayi ye mi ye fya ze aza dnagmayi dna n zafun nyaga nya. <verse eid="2CO 8:7"/><verse number="8" style="v" sid="2CO 8:8"/>Mita ga fye wyidna num, mita ci ge tilas fya zhin n lo num, ama a wo azaje pwa lo n zhin yi. Zokwo nyi n kwo ɓa wu ge ofye ye-ye zhin ɓehin-hin nya nu, kwo du ɓeda asan lo.<verse eid="2CO 8:8"/></para>
  <para style="p">
    <verse number="9" style="v" sid="2CO 8:9"/>Fye kpe lo shi eyi Dagayi Yesu ɓei nu n ye-yeyi, n na aza bmazhin yi. Kwo shi kwo nyi wo zhin nyabwa-yi nu, ama wa ze wyekwoyi nabayi, dna n wo awyekwo wa ze fye a nyabwayi.<verse eid="2CO 8:9"/></para>
  <para style="p">
    <verse number="10" style="v" sid="2CO 8:10"/>Mi ga fye shaula ge, fye zo oɓo zhin n fye ɓei ya zhin eye bwigyi n kwa duya nyi, gama ofye nu to zhin kmisunyi n fye ɓei ɓe n nubozhinye pya yin, ama ofye nu zhin aza kmisunyi n fye ɓei ya ce zhin. <verse eid="2CO 8:10"/><verse number="11" style="v" sid="2CO 8:11"/>Shi fya ya ɓeye n bugba pwawo yi nyi, fye zhin kwo har fya zo n bugba bui-buyi, fyei ga enya n fye ɓa mi, dna n nyaho-nyahoi n fye n cei lo, ofye yaya pwawo, kwa wu dai-dai n fye aɓe zhin yi. <verse eid="2CO 8:11"/><verse number="12" style="v" sid="2CO 8:12"/>Ngye a kufye pwawo lo, fya ga nya, to, kwo to zhin nyaho nu shi fya ga n sun, Shekwoyi ye fya ga enya nfye n ceilo nu, wo ta ye fya ga nya nu n fye to n cei lo n.<verse eid="2CO 8:12"/></para>
  <para style="p">
    <verse number="13" style="v" sid="2CO 8:13"/>Mita da lonu ge, aza nɓa gwo fye nya ga, ɓa bwa sauki, atu fye da akaya num. <verse eid="2CO 8:13"/><verse number="14" style="v" sid="2CO 8:14"/>Ama gye ga ɓa, ngye shi fye cei lo nsayi ye nmwa nyi, nwyihoyi ɓahin ɓo gafye esa nɓa cei lo nmwa, n sa yi nfya fi nsangyi, kwo ɓa ze ngye fya gna dai-dai. <verse eid="2CO 8:14"/><verse number="15" style="v" sid="2CO 8:15"/>Ho pa aya ɓo lo nɓa ci ge, “Oza nwo ɓei yezhi nmwa, nya to ɓei ce wo shim, oza njesun nwo ɓei yezhi fyewyi wo to ɓei gyisan m?”<verse eid="2CO 8:15"/></para>
  <para style="p">
    <verse number="16" style="v" sid="2CO 8:16"/>Mi zhin Shekwoyi godiya lo shi wa ga Titus bugba efye ɓopa nya, shi mi n cei lo nyi. <verse eid="2CO 8:16"/><verse number="17" style="v" sid="2CO 8:17"/>A da wo lo wa vi mi shaula zhin, nge wo ɓe fye aba njesun, ama mi gyelo n gye wo ɓei ɓa ɓe koto miyi a gnawon, gama awo wo pwalo ngye wo ɓe wa gye fye. <verse eid="2CO 8:17"/><verse number="18" style="v" sid="2CO 8:18"/>Mi tunlo n gnisun nwoyi zado, ye-yeyi, Nabari manayi waʼazi zhin dna n na ikklisiya vinya. <verse eid="2CO 8:18"/><verse number="19" style="v" sid="2CO 8:19"/>Ɓehin-hin, a ikklisiya nu ɓei kni zagye, wa zan ngnisun n mi yi, yalo n na nya gayi n Urushelima, deye ɓa la Shekwoyi tu, kwa wu eyi pwawo ntu azaje bmazhin ɓo. <verse eid="2CO 8:19"/><verse number="20" style="v" sid="2CO 8:20"/>Eyi zan-zan n kun-sun Ba wu eyi gaiciya, oza ta da ɓeda kasa tu n yi tukwon, gama yi to n cei pmalo zaho wa bwa laifi tu n yi tukwon, dna n zokwo n yi shi anyaga ye nyim. <verse eid="2CO 8:20"/><verse number="21" style="v" sid="2CO 8:21"/>Shekwoyi kpelo shi gaiciya sun. Mi n cei pmalo aza vinya ɓa kpece, cenu a zhin yi zhin shiri deye.<verse eid="2CO 8:21"/></para>
  <para style="p">
    <verse number="22" style="v" sid="2CO 8:22"/>Mi tnu fye lo n eyi zado yi n yi kpewoyelo da ɓemana zhin ɓo nyi. A wo wo pwalo wa ɓe, gama mikun gnawo shi fye pwawoi lo ntu bmazhin ɓo. <verse eid="2CO 8:22"/><verse number="23" style="v" sid="2CO 8:23"/>N oza nya fye ge nyikadonu zhin Titusʼa? Fya gna ge, wo zhin omi zadonu, omi bmazhinyi dna nfye bmazhin, fya gna nge azaje ngun aba zhin wakili nu a ikklisiya nya, ɓai zhin misali nu aza nɓa zhin Dagayi anya. <verse eid="2CO 8:23"/><verse number="24" style="v" sid="2CO 8:24"/>Fyewu fye ye-ye n na aza deye aba ntu mi ɓo, fya zhin ɓa enya vinya n mi gma n fyei nyi, ntuge aza vinya ɓa gye.<verse eid="2CO 8:24"/></para>
  <chapter eid="2CO 8"/>
  <chapter number="9" style="c" sid="2CO 9"/>
  <para style="p">
    <verse number="1" style="v" sid="2CO 9:1"/>Mi kpelo ge ko to zhin tile nu, ma ka ga fye ntu Shekwoyi aza bmazhin ɓo m. <verse eid="2CO 9:1"/><verse number="2" style="v" sid="2CO 9:2"/>Gama mi kpelo shi a wo fye pwa lo fya zhin ce, har ma gma n a nugundo aba n Makidoniya nge, fye ɓei n cei pma fya tnu a bmazhin tunyi ntna. Ɓehin-hin, efye bugba napye nu, na ga aza ɓe pwawo ɓa bmazhin. <verse eid="2CO 9:2"/><verse number="3" style="v" sid="2CO 9:3"/>Ama mi tnu n naza deyeyi ya kpe dei-dei ge fye n shiriyi zhin lo, shi ma gnaɓa fye n cei zhin lo, n fye agyi-wyei yezhi, mito n cei pmalo kwa ze n saye ngye mi la bwi aba n mi gma gma yi nfye ɓo m. <verse eid="2CO 9:3"/><verse number="4" style="v" sid="2CO 9:4"/>Vinyiko ɓa wo mi n mwa – nfyei ɓe, n na azan Makidoniya ɓe n gnisun n miyi, to ɓa gye fye nshiri yi zhin mi-i ku gna ɓan.<verse eid="2CO 9:4"/></para>
  <para style="s1">Ga, Shekwoyi Ɓa Gba Ho Ta</para>
  <para style="p">
    <verse number="5" style="v" sid="2CO 9:5"/>Ce na zhin mi-i tnu n na aza deye yi, n mi abye ɓa kpe dei-dei cauta ye n fye ɓei zhin alkawali nyi ala yezhin ai pmi yi. Mi n cei pma kwa wu n gye cauta hin-hin, toge ngye atufye tile nu fyei gam. <verse eid="2CO 9:5"/><verse number="6" style="v" sid="2CO 9:6"/>Ama fye pa ge n fya ga fyewyi, fye ɓei bwa fyewyi, Fwaiza n wa bye nyabye fyewyi wo zhin wa bwa ampanyi fyewyi, ama n wa bye n mwa wa bwa n mwa. <verse eid="2CO 9:6"/><verse number="7" style="v" sid="2CO 9:7"/>Ozaho-zahoi vinya wo ɓa dna nwo bugba shiwo ɓa ga n sun. Fye to tu oza kala wa ga, ndu shi wo ncei pma wa ga n sun, ntuge Shekwoyi ci azanu nɓa ga n bugbayi gmanyi. <verse eid="2CO 9:7"/><verse number="8" style="v" sid="2CO 9:8"/>Shekwoyi ɓami wa ga fye enya n fye to n cei lon, har ndu du ɓo, nnabai n fye ta gba o fye a bukata nu gmanyin, ama har n ko ɓa ce fya ga azaje n bugba bui-buyi. <verse eid="2CO 9:8"/><verse number="9" style="v" sid="2CO 9:9"/>Kwo wu shi littafi a danu, “Shekwoyi ʼza zhin wa ga awyekwoyi nya n bugbayi gmanyi. Owo ɓemana zhin ɓa ze owo mwa-mwa nyalo-nyalo.”<verse eid="2CO 9:9"/></para>
  <para style="p">
    <verse number="10" style="v" sid="2CO 9:10"/>Gama Shekwoyi n wo ga fwaiza nyabye, wa bye nyi, n na avun wa do nyabye n mwa wa gyi nyi, wo ɓa ga fye ndudu fya bye wa zhin kwa pa n na bai fya ga nya ndudu dna nfye ampanyi. <verse eid="2CO 9:10"/><verse number="11" style="v" sid="2CO 9:11"/>E, Shekwoyi ɓa ga fye n mwa n nabai fya ga n mwa, esa n ya lo aza nfye nya gayi n na aza aba ɓei sa Shekwoyi ami, ɓai ciwo n tu nfye bmazhin ɓo. <verse eid="2CO 9:11"/><verse number="12" style="v" sid="2CO 9:12"/>Aɓo ngun aba na zhin ntu nfye bmazhin ɓo, aza n ɓa sangyi yi lo ɓa bwa bmazhin, ɓai ci Shekwoyi n jesun. <verse eid="2CO 9:12"/><verse number="13" style="v" sid="2CO 9:13"/>Aza nfya bma zhin aɓa daɓa, to n tukwoyi tu n fye bmazhin n fya zhin ɓa n na azajeyi nyin, ama ɓa ɓei ci Shekwoyi, ntuge ofye a ɓezhin wu lo dei-dei nfye wuwuyi. <verse eid="2CO 9:13"/><verse number="14" style="v" sid="2CO 9:14"/>Ba ɓe zhin adduʼa gafye n bugbayi gmanyi, ntu n Shekwoyi alheri ɓo n na wuɓa nfye aba nyi.<verse eid="2CO 9:14"/></para>
  <para style="p">
    <verse number="15" style="v" sid="2CO 9:15"/>Yi sa Shekwoyi ami ntu wo Nugun ɓo, owo cauta n ko du ɓeda asan.<verse eid="2CO 9:15"/></para>
  <chapter eid="2CO 9"/>
  <chapter number="10" style="c" sid="2CO 10"/>
  <para style="s1">Aba N Bulus Iko Kun</para>
  <para style="p">
    <verse number="1" style="v" sid="2CO 10:1"/>Omi Bulus, mi gyi fye wye pecei-ye shi Kristi n wohin tukwo ɓa zhin, ama azaho nfye mi cilo nge, “Bulus wasika woshan esa nwo gni n tagni, ama esa nwo si n ya, edna ɓawo wo wa daɓo nkalayi.”<verse eid="2CO 10:1"/></para>
  <para style="p">
    <verse number="2" style="v" sid="2CO 10:2"/>Mi to cei pma lo ma wu fye, esa n mi ɓa ɓe fye aba n cei, shi mi gyi mina-gyi nwun, mi to n cei pma lo ma zhin omi ɓemwi n na aza aba n ɓa gye ge omi ɓeda zhin oza ɓeda nu kawai m. <verse eid="2CO 10:2"/><verse number="3" style="v" sid="2CO 10:3"/>Kwo zhin gaiciya nu ge, mi zhin zanyikwoci nu n kalagbayi, ama mita zhin apma n zanyikwoci shiri yi ko dabalai nu mi-i gyi nasaran. <verse eid="2CO 10:3"/><verse number="4" style="v" sid="2CO 10:4"/>Mi zhin apma n Shekwoyi akun kaya akalada, to ge ado n zanyikwoci wa zhin nwo abwa yin, mi-imi shetan aba anukwoyi akalada ya m. <verse eid="2CO 10:4"/><verse number="5" style="v" sid="2CO 10:5"/>Akun kaya ye zhin ɓa bma tukwo mwa doho-dohoi ya, nkwo zhin gaba n Shekwoyi n nyai nkwo ɓa pmi aza awye ya nwo. Nna akun kaya ye yi nu, mi wan a wyenakpeyi ya, mi-i jezeɓe n ɓai n Shekwoyi aba, ai shanɓa do ɓa ze aza nɓa bugba ɓeye nu ge, ɓa vi Kristi ɓo. <verse eid="2CO 10:5"/><verse number="6" style="v" sid="2CO 10:6"/>Mi ɓa zhin apma n na akun kaya ye yi, tu n tukwo gnanakwoi doho-doho, mi ɓei zhin apma nɓai nu nfye, fya ga fyehin tukwo n Kristi akun.<verse eid="2CO 10:6"/></para>
  <para style="p">
    <verse number="7" style="v" sid="2CO 10:7"/>Oɓo gmanyi nfye aba, okonu fye shimi awye, mi wu n gba kala gbagba yi, ntna kala, ama fye ta shi awye n fmin. Ama ngye oza lo nwo ɓa gma n Kristi kalayi n ikoyi mi ɓa mi ma gma ndu wo. <verse eid="2CO 10:7"/><verse number="8" style="v" sid="2CO 10:8"/>Kwo wu lo n gye mi gmalo nmwa n mi ikoyi tu nfye tukwo, iko ma bmafye zhin, to ge ma tu fye ci, mi ɓa zhin apma manayi n mi gma gmayi. <verse eid="2CO 10:8"/><verse number="9" style="v" sid="2CO 10:9"/>Mi da deye, to fya gye nge mi ɓewyi nu, esa n ma lanu n fyei dna n mi wasikan.<verse eid="2CO 10:9"/></para>
  <para style="p">
    <verse number="10" style="v" sid="2CO 10:10"/>Aza ho gna ge, “Fye to damu nwo wasikayin, wo da ɓo n mwa ama wo ɓewyinu. Esa n wa si n ya fye to ɓei bwa ɓeho manayi nwon, owo pwa to ɓei shan fye fin.” <verse eid="2CO 10:10"/><verse number="11" style="v" sid="2CO 10:11"/>Nsayi ye omi ɓeɓe ɓa du, omi awasika dudu n shanwo.<verse eid="2CO 10:11"/></para>
  <para style="p">
    <verse number="12" style="v" sid="2CO 10:12"/>O, fye to wun bugban, mita ci ge mi du aza de ye lo, nɓa gna fye shi ɓa gma nsun, Oɓa wahala bwasun nge ɓa mwi ɓahin do n na ajeyinu. Ɓai mwi ɓahin do gaba nɓa ɓeye-kpeyi, Ɓo kasa.<verse eid="2CO 10:12"/></para>
  <para style="p">
    <verse number="13" style="v" sid="2CO 10:13"/>Ama yi ta gma n ikoyi n yi to ncei lon, Eyi ɓemwi, ya nu Shekwoyi shiri n wo cei zhin n yiɓo, shiriye zhin eyi tnu-tnu zhin n gnisun n fyeyi. <verse eid="2CO 10:13"/><verse number="14" style="v" sid="2CO 10:14"/>Yi ta bwi aba nu, ya wu yi iko n yi cei lo tu nfye tukwon. Gama eyi nu ɓei kmi efye aba ɓe n Nabari manayi Kristi nya yi. <verse eid="2CO 10:14"/><verse number="15" style="v" sid="2CO 10:15"/>Kwo to wu ge yi ye ya gwo mwa-mwa n zado nku zhin m. Yi ye efye gaiciya ga kwa mwa n na bai eyi tnu-tnu nfye aba kwa mwa pata.<verse eid="2CO 10:15"/></para>
  <para style="p">
    <verse number="16" style="v" sid="2CO 10:16"/>Ndeye avun yi ɓa mi ya zhin a zhido waʼazi n ɓa kpalo n fye yi, aba n zado ta zhin tnu-tnu lon. N lonu zaho ta shan ci ge yi fi n zado fwan. <verse eid="2CO 10:16"/><verse number="17" style="v" sid="2CO 10:17"/>Shi Shekwoyi ɓeda da, “Ndei oza ɓa gman, wo gma n nyayi n Shekwoyi n ku zhin, to ge nwohin tukwoyin.” <verse eid="2CO 10:17"/><verse number="18" style="v" sid="2CO 10:18"/>Esa n zaho a gma nwohin tukwoyi n ɓeyi nkwo ku zhin, ko to zhin nyaho nun, ama esa n Dagayi wa ciwo, kwo da wu lo gbo.<verse eid="2CO 10:18"/></para>
  <chapter eid="2CO 10"/>
  <chapter number="11" style="c" sid="2CO 11"/>
  <para style="p">
    <verse number="1" style="v" sid="2CO 11:1"/>Mi ye fya bwa omi n miyi shi mi daɓo n gye mama. Fye bwa emi n miyi ma daɓo n ko n mi yi fi n bugba. <verse eid="2CO 11:1"/><verse number="2" style="v" sid="2CO 11:2"/>Mi n shewo yi lo nfyei, shewo Shekwoyi nya pya, wato of ye ye-ye kwa ze Krisiti nyanu gmanyi. Shi ɓinyinkwoyi gyi-gyi-yi zhin wa sewo ye-ye shi ntu n enu ɓo nu n woye nyi. Oza nwo ɓa zhin owo ɓa. <verse eid="2CO 11:2"/><verse number="3" style="v" sid="2CO 11:3"/>Ama mi wo dna lo n vinvin yi, mi-i wodna sakun zaho wa pmi fye awyeya n fye gaiciya ga dna n Dagayi, shi shetan ɓei dna Hawawu kwoce dna n Adini ofwa nyi. <verse eid="2CO 11:3"/><verse number="4" style="v" sid="2CO 11:4"/>Fye wu lo ngye fye to mi zhi lon, fyei ga nyaho-nyahoi gaiciya n na gna fye, ko oza woi zhin fye Kristi do n waʼazi gbo ndoyi n yi zhin nyi, ko zafun do ndu Zafun Gyi-gyi-yi nfye ɓei gwo nyi ko ai wu fye zokwo do n fye ɓa pwo, fya gwo ko lo abwa ʼba-ba.<verse eid="2CO 11:4"/></para>
  <para style="s1">Aza Gyifiyi</para>
  <para style="p">
    <verse number="5" style="v" sid="2CO 11:5"/>Ama mi tagye lo ngye aza nɓa yi ɓahin ge Shekwoyi atnu-tnuyi nyi, ge ɓa du mi lon. <verse eid="2CO 11:5"/><verse number="6" style="v" sid="2CO 11:6"/>Ngye mi ta kpe waʼazi zhin, amma mi kpeɓeye lo n mida, shi mi gye fye ku awyega bwa nsa yi ntuge yi ku wu fye pei-pei.<verse eid="2CO 11:6"/></para>
  <para style="p">
    <verse number="7" style="v" sid="2CO 11:7"/>Ma zhin ɓenukwoi nu, mi-i gba mihin nfye aba, shi ma zhin fye waʼazi Shekwoyi nabari manayi nya, to ma gna fye ge fye gba nya hon? <verse eid="2CO 11:7"/><verse number="8-9" style="v" pubnumber="8,9" sid="2CO 11:8-9"/> Ama ma gwo a ikklisiya je cauta n ɓa tnu mi n cei, n nabai ma zhin fye tnu-tnu to fye yi gba nyahon. Sa deye ɓei ku zo mikun kwa yami gun, ama to ma nya fye ɓehon, gama a-Yesu-viyi n Makidoniya ɓei ku ɓemi n nyaga yi. Mi to nya fye gyiwye ɓon, mi-i ta shan fye nyan. <verse eid="2CO 11:8-9"/><verse number="10" style="v" sid="2CO 11:10"/>Mi ku alkawali zhin, ngaiciya ga yi n mi ceilo dna n Yesu nyi, nge mi ɓa ku gna aza vinya n Helleni. <verse eid="2CO 11:10"/><verse number="11" style="v" sid="2CO 11:11"/>Ntu kniɓehiʼa? Ntu ge mi ta ye fye lon? Shekwoyi kpe lo ge mi ye fye lo. <verse eid="2CO 11:11"/><verse number="12" style="v" sid="2CO 11:12"/>Ama, mi ɓa zhin ma zun aza kni n ɓa gma ge ɓa zhin Shekwoyi tnu-tnu nu shi yi zhin nyin.<verse eid="2CO 11:12"/></para>
  <para style="p">
    <verse number="13" style="v" sid="2CO 11:13"/>Shekwoyi nu to tnu n na aza ye pyayin. Kwo fyewyi, ɓa zhin akataceyi nu, ɓa dnafye kwoce n gye ɓa zhin Kristi atnu-tnu yi. <verse eid="2CO 11:13"/><verse number="14" style="v" sid="2CO 11:14"/>Ama ce ta wo mi lon! Shetan zhin wa pmi wohin bma ngye malaika buzangna nya. <verse eid="2CO 11:14"/><verse number="15" style="v" sid="2CO 11:15"/>Ntuce nu kwo to zhin oɓe wo-woyi nu, owo abara ɓami ɓa zhin lo nu ce, ɓa ze n gye a tnu-tnuyi, manayi. N navun ɓa ɓa gwo tata doho-dohoyi, nɓa atnu-tnu nukwoyi kunce lo n cei.<verse eid="2CO 11:15"/></para>
  <para style="p">
    <verse number="16" style="v" sid="2CO 11:16"/>Mi gyi fye wye n jesun, fye to gye ngye mi zhin mama num, ko fyei gye lo nu, fye wo mi ɓeda nabai ma mwa mihin tukwo ngye ɓa. <verse eid="2CO 11:16"/><verse number="17" style="v" sid="2CO 11:17"/>Dagayi to ga mi iko ge mi mwa mihin tukwo lo num, ntu ge mi zhin aɓo lo ngye mama nwo ton na pwo yi m. <verse eid="2CO 11:17"/><verse number="18" style="v" sid="2CO 11:18"/>Ama aza deye ɓai gyi abye, ɓai gna fye, shi ɓa kpe ɓeye lo nsun, omihin ɓa mwa mihin tukwo. <verse eid="2CO 11:18"/><verse number="19-20" style="v" pubnumber="19,20" sid="2CO 11:19-20"/> (Fye gye ge fye cecei-lo, ama fyei kna a mamahi ɓeda tnubua n bugba buyi, fye ta damu lo, esa ɓa zefye oɓa fyenu, ɓai gwo anya vinya nfye n cei lon, ɓai gyi gyiba tu nfye tukwo, ɓai ci fye wyegba. <verse eid="2CO 11:19-20"/><verse number="21" style="v" sid="2CO 11:21"/>Vinyiko wo mi lo maci ge mi to n kalayi lo n migni yi n lonun, ama enya n ɓa mwa ɓahin tukwo n cei mi ɓami ma mwa mihin tukwo ce.)<verse eid="2CO 11:21"/></para>
  <para style="p">
    <verse number="22" style="v" sid="2CO 11:22"/>Ɓa ta mwa ɓahin tukwo ge ɓa zhin Ibraniyi nun? Mi zhin kwo nu. Ɓa zhin a Israilayi nu? Mi zhin kwo nu. Ɓa zhin Ibrahim ayawyi nu? Mi zhin kwo nu.<verse eid="2CO 11:22"/></para>
  <para style="p">
    <verse number="23" style="v" sid="2CO 11:23"/>Ɓai gna ɓa zhin Kristi nu bauta? Ama miku bauta zhin wo ndu ɓa. (Mila zenya nu mi-i gma nsun layi). Miku tnu-tnu zhin n duɓa. Ayi dnami n kurkuku n na bwai mwabegye. A zhin mi bulala n na abwayi mwa begye. Mi sun n fiyi ci-ci. <verse eid="2CO 11:23"/><verse number="24" style="v" sid="2CO 11:24"/>A Yahudiyi zhin mi bulala n ɓa knalufin n nukwoyi, shita-cei ciwagmanyi har abwa ngun atnu. <verse eid="2CO 11:24"/><verse number="25" style="v" sid="2CO 11:25"/>Abwa ta ai lumi n na abusiyi. A knimi akuta bwa zungmanyi. Abwa ta eya kwoi ɓaya nmiyi, bwa zun gmanyi mi yi dna n ela nsukwoyi vinya n kwo nyipyeyi ɓe. <verse eid="2CO 11:25"/><verse number="26" style="v" sid="2CO 11:26"/>Miku zan-zan n na abai mwa kpa, mi-i sin wahala anuwan yako nya. N na a viyi, n ma za akun Yahudiyi n naabyedo yi, miku wahala sin, n na azhi yakwo, n efiyi n bmana n na nuwan yi n na zakun nɓa yi ɓahin ge ɓa zhin Kristi aza. <verse eid="2CO 11:26"/><verse number="27" style="v" sid="2CO 11:27"/>A ɓe mi n nayi san yi, n tnagye-wan yi n sukwoyi, nsayi mwa-begye mi lo n mikunyi, nunwa mikunyi, mi-i zan n tna nyagyi, eseyi fumi mi-i vin, n tna aje nɓa bwi miʼse.<verse eid="2CO 11:27"/></para>
  <para style="p">
    <verse number="28" style="v" sid="2CO 11:28"/>Ndeye avun mi n damuwa yi lolo shi ikklisiya zan-zan lo n wu. <verse eid="2CO 11:28"/><verse number="29" style="v" sid="2CO 11:29"/>Nyikadonu bwi aba to mi-i wun bugba n wo ɓon ma? Nkadonu miya to ai wo mi pwa n ge mi bmawo zhin ma? Nkadonu la gbidokunnu n zafun to minagyi yi gyi mi n zayi n wa zhin woi gbidokunnu nyin ma?<verse eid="2CO 11:29"/></para>
  <para style="p">
    <verse number="30" style="v" sid="2CO 11:30"/>Ama ndei n mi ɓa gma, ma gma n na anyayi nu n ɓa wu emi kalagba. <verse eid="2CO 11:30"/><verse number="31" style="v" sid="2CO 11:31"/>Shekwoyi eyi Dagayi Yesu Kristi dada n na ciwo nyalo-nyalo nyi, kpelo ge mi da gaiciya nu. <verse eid="2CO 11:31"/><verse number="32" style="v" sid="2CO 11:32"/>Ngye, gwamna n Dimaska, n Esu Aretas yi ɓa gu ezhi ntu ge ɓa wan mi. <verse eid="2CO 11:32"/><verse number="33" style="v" sid="2CO 11:33"/>Ama a kamishi n na awunyi dna n katakpa n ebwo nkwoɓei ce n ganuwan nyakun pa, ma lo minya!<verse eid="2CO 11:33"/></para>
  <chapter eid="2CO 11"/>
  <chapter number="12" style="c" sid="2CO 12"/>
  <para style="s1">Shekwoyi Iko Dna N Kalagba</para>
  <para style="p">
    <verse number="1" style="v" sid="2CO 12:1"/>Gmagma yepya zhin acije nu, ama fye fa ma gyi abye, ma gnafye aɓewyegye ɓo, n na ɓei n Dagayi ku wu mi.<verse eid="2CO 12:1"/></para>
  <para style="p">
    <verse number="2-3" style="v" pubnumber="2,3" sid="2CO 12:2-3"/> Aye ngunawo-cei anyi n ɓa duya nyi aɓei lami lo cei n ʼshe mazhin ziyara. Fye to nyami ko dna n mi nayi kwo dna n mi zafun. Ntuge mita kpe genyi lon. Shekwoyi gmanyinu kpe ce lo. Ama mi ɓei la lo ʼshe. <verse eid="2CO 12:2-3"/><verse number="4" style="v" sid="2CO 12:4"/>Mawo aɓo wo-woyi n ɓa du zanyikwoci asan wa da (ama ato ɓei ye nge mi gna aza aɓeyem). <verse eid="2CO 12:4"/><verse number="5" style="v" sid="2CO 12:5"/>Beye-kpe ye pya kun ce lo oza gma, ama mita gman, miɓa bwa gma n mi kalagbai nu, njesun shi Shekwoyi n ikoyi wa zhin apma n zakala-gbai n tu nwo mwa-mwa ɓo. <verse eid="2CO 12:5"/><verse number="6" style="v" sid="2CO 12:6"/>Mi n na aɓeyi lo n mwa, n mi ɓa gma n ɓa ɓo, mi-i ta ze mama nge mi gma ntu nɓa ɓon, ama mito cei pmalo oza zhin nubo n mi tukwo ndu enya n wo gye n mi zan-zan, woi ce woi ce woi wo n mi waʼazin.<verse eid="2CO 12:6"/></para>
  <para style="p">
    <verse number="7" style="v" sid="2CO 12:7"/>Miɓa da ɓeye, gama eɓeye zhin aɓo adnagmayi nu, Shekwoyi ɓei wodna sakun miɓa mwa mihin tukwo n ɓai nu, ntu cenu a gami kalagba dna n nayi, kola ze ekna dnami nayi, she tan tnu-tnuyi ko knimi kwoi gnami-gna-gna. <verse eid="2CO 12:7"/><verse number="8" style="v" sid="2CO 12:8"/>Abwa ngun ata mi-i gyi Shekwoyi wye, wa ga mi lafiya n jesun.<verse eid="2CO 12:8"/></para>
  <para style="p">
    <verse number="9" style="v" sid="2CO 12:9"/>Ama wa gnami ge, “Awo, mikunsun lo nhoi, nyanu n ho n cei pma lo. Omi iko wu kohin n du, n na aza kala gbayi abaʼa.” Nsayi ye a damailo mi-i gna shi mi to n kalayin, adamilo mi sase ngye oza n wo wu Kristi iko maimakon mi wu emihin iko n ɓeye-kpeyi. <verse eid="2CO 12:9"/><verse number="10" style="v" sid="2CO 12:10"/>Shi mi kpelo ge ntu n Kristi ɓo nu nyi, bugba ta wun mi lo n ekna yi ɓon, n na agyeyi, n wahalayi, azhin n gmagma sin yi, gama esa n mi gba kala, n sahi nu n mi n kalayi.<verse eid="2CO 12:10"/></para>
  <para style="p">
    <verse number="11" style="v" sid="2CO 12:11"/>Fye zhin mi, mi-i zhin aɓo ngye mama, mi-i gma n lanyi, ko ɓei kunce efye nu fya ci mi, to ge ma ci mihin tukwom. Ntu ge nyaho to lo nna aza deye ncei lo, n mi to cei lon ko shi kwo nyi mi to zhin nyaho num. <verse eid="2CO 12:11"/><verse number="12" style="v" sid="2CO 12:12"/>Esa nmi ɓei kunsun nfyei, mi ɓei ku wu fye pei-pei, nge mi zhin tnu-tnuyi nu, n Shekwoyi wa tnu n miyi n wohin tukwoyi, gama mi ɓei ku aɓo awo-woyi n na atnu-tnu yakwoyi zhin nfye aba. <verse eid="2CO 12:12"/><verse number="13" style="v" sid="2CO 12:13"/>Enya gmanyi n mito ɓei zhin fyen, n mi ɓei zhin n na a ikklisiya aje, ekwonu mi to ze akaya n fye aban. Mi to ɓei gnafye ge fye gami nyagyi magyi, n na abai n mi ɓa wangyen. Mi gyi fye wye fya zhin mi gafara, ntu laifi ye ɓo.<verse eid="2CO 12:13"/></para>
  <para style="s1">Mi Je Fye Aba Ɓe Lo</para>
  <para style="p">
    <verse number="14" style="v" sid="2CO 12:14"/>Nsaiye mi je fye aba ɓe lo, bwa tahi, mi-i ta nyafye nyaho ɓom, mi ta ye efye agyiwye lon, mi ye fyenu, nzokwo doho-dohoi fye zhin omi aɓinu, fye kpelo aɓi ta gba oɓa dada n oɓa ayayi nyagyi ɓa gyin. Aɓi danu ga aɓi nyagyi. <verse eid="2CO 12:14"/><verse number="15" style="v" sid="2CO 12:15"/>Mi nbugba bui lo, ma ga fye omihin tukwo n nyayi vinya n mi n cei, ntu n fye ɓo dna n zafun. Ko shikwo-nyi, ʼfye yeye to mwa lo n mi aba, ngye shi mi ye fye nsun nyim.<verse eid="2CO 12:15"/></para>
  <para style="p">
    <verse number="16" style="v" sid="2CO 12:16"/>Azaho n fyemi ɓai gna ge “Ko zhin gaiciya nu yi ta wu nyaho n wo ɓeɓen, ama wo zhin oza ce-ceyi nu, woi dnayi kwoce, yi tabbata lo tilas wo ɓei la gyiwye go n yi n zokwo doho.” <verse eid="2CO 12:16"/><verse number="17" style="v" sid="2CO 12:17"/>Ama n wuna? Aza n mi ɓei tnu n cei nyi ɓa ɓei ku gyibaho gyi tu n fye tukwo? <verse eid="2CO 12:17"/><verse number="18" style="v" sid="2CO 12:18"/>Esa n mi ɓei gna Titus nge wo ɓe n eyi zado yi n jesun, ɓa ɓei ku gyi baho gyi tu n fyenu? Awo, gama yi n Zafun Gyi-gyi-yi gmanyi yi nu, yi zan-zan gmanyi, yi zhin ɓo n zokwoyi gmanyi.<verse eid="2CO 12:18"/></para>
  <para style="p">
    <verse number="19" style="v" sid="2CO 12:19"/>Mi zhin nubo fye gye ngye mi da aɓeye vinya, n nabai fya ye n mi-i nu, ko ngye ma bmiya mihin shi nfye aba. Ko to wu lo nu m. Mi da deye n Shekwoyi abye, ngye aza nɓa dna n Kristi, emi anugundo ye-ye-yi ntu ge ma mi fye zhi dna n zafun. <verse eid="2CO 12:19"/><verse number="20" style="v" sid="2CO 12:20"/>Gama edna wo mi lo esa n ma ɓe n cei, anya n mi ɓo gye ta damin, enya n mi ɓa zhin ceta da fyen, edna wo mi lo mi bei gye fye fi fyei wu anya. Fye wo aje ʼshe, fyei gyi minagyi n na ajeyi fyei mwa fyehin tukwo, fyei da ɓo a nukwoyi n na aje tukwo n nunuyi n tukwomwayi n na ajegna yi. <verse eid="2CO 12:20"/><verse number="21" style="v" sid="2CO 12:21"/>E, edna womi lo ntu ge n ma ɓe fye aba Shekwoyi ɓa gbami n fye abye, bugba wunmi ma ci bwi, ntuge n mwa-begye nfye, n ku laifi zhin ɓai ku ze alaifida to ɓai damu n ɓenukwoyi, aɓo cegye nya n fye ku zhin, n na aje anyikwo gwoyi.<verse eid="2CO 12:21"/></para>
  <chapter eid="2CO 12"/>
  <chapter number="13" style="c" sid="2CO 13"/>
  <para style="p">
    <verse number="1" style="v" sid="2CO 13:1"/>Ebwa tahi nyi n mi ɓe fye aba, Littafi a gnayi nge n aza gun aba ko ngun ata nku ɓenukwoyi gye tilas atako, (To emi gnakni bwa tahi nu nyin.) <verse eid="2CO 13:1"/><verse number="2" style="v" sid="2CO 13:2"/>Mi ɓei la gnaknin aza n ɓa zhin laifi nyi, esa n mi ɓei ɓe fye aba cei nyi, nsayi mi gna kni ɓa njesun, shi mi ɓei shin gnaknin ɓa nyi, du n na azajeyi ɓe n ge n ma ɓe, miye ma ta ɓanu mi ta gye ɓa sun-sun m.<verse eid="2CO 13:2"/></para>
  <para style="p">
    <verse number="3" style="v" sid="2CO 13:3"/>Mi ɓa wu fye enya n fye ye vinya fya kpe n ge Kristi daɓo n fyei dna nmi, Kristi to gba kala lo n wo aɓo zhin n fye yin, ama wo zhin iko yakwo nu dna n fye. <verse eid="2CO 13:3"/><verse number="4" style="v" sid="2CO 13:4"/>Ewo nayi kala gbayi ɓei lafi tu n zundu, ama nsayi ye wo n wye-wyeyi lo dna n Shekwoyi iko. Eyi n yi cenyi yi gba kala gba-gbayi lo dna n nayi, shi wo ɓei gbakala, ama nsayiye yi sase n kalayi shi wo ncei nyi, n Shekwoyi ikoyi vinya n wo aɓo zhin nfye yi.<verse eid="2CO 13:4"/></para>
  <para style="s1">Fye Mwi Fyehin Tukwo Gye</para>
  <para style="p">
    <verse number="5" style="v" sid="2CO 13:5"/>Fye dna fyehin wye, Fye zhin a Yesu viyi nu? Fye gyi nasara lo? Fye wo Kristi aese lo nwo ikoyi n fye a bugbami? Ko fye dna fyehin kwoce nu ge fye zhin a Yesu viyi to fye yi zhin ma? <verse eid="2CO 13:5"/><verse number="6" style="v" sid="2CO 13:6"/>Mi zhin nubo nge fye ɓa ye, fya zhin saida nge miku nasara ho gyi, mi zhin Kristi nyanu.<verse eid="2CO 13:6"/></para>
  <para style="p">
    <verse number="7" style="v" sid="2CO 13:7"/>Mi zhin aduwa nge fya se ase manayi, to ge ya bwa enya n yi ɓa gma n cei n, koi wu nge enya n yi wunyi ko zhin gaiciya nu. Awo, gama yi n cei pmalo fya zhin ɓemana kwo ai ci yi wyegba. <verse eid="2CO 13:7"/><verse number="8" style="v" sid="2CO 13:8"/>Eyi tnu-tnu nu ya ga ɓemana zhin bugba kala, to ge ya zhin nubo n ɓenukwoyin. <verse eid="2CO 13:8"/><verse number="9" style="v" sid="2CO 13:9"/>Adayi lo shi yi to n kalayi lon ai ciyi wyegba, ama fye n kalayi lo. Eyi ɓemwi n yi aduwa zhin yi, okwo nu zhin fya ku ze a Yesu vi yi kalada.<verse eid="2CO 13:9"/></para>
  <para style="p">
    <verse number="10" style="v" sid="2CO 13:10"/>Mi ka deye ga fye n na awyetuyi, mi ta shanɓe ma ta fye esa n ma ɓe n cei n, gama mi cei pma lo ma zhin a pma n Dagayi ikoyi n wa gami nyi, to ge ma ta fyen, ama ma zhin fye fya ze a kalada.<verse eid="2CO 13:10"/></para>
  <para style="p">
    <verse number="11" style="v" sid="2CO 13:11"/>Mi zo emi wasika n na ɓe da ye yi. Fye da gma fye mwa fi n Kristi fye kna aɓo tunbua n mi ku da nyi, Fye sase n bugba-doloyi, n bugba fuyi. Shekwoyi ye-ye nya, n bugbafu nyayi wo kunsun n fyei.<verse eid="2CO 13:11"/></para>
  <para style="p">
    <verse number="12" style="v" sid="2CO 13:12"/>Fye ɓi aje gna dna n Dagayi. <verse eid="2CO 13:12"/><verse number="13" style="v" sid="2CO 13:13"/>A Yesu viyi n ya ɓa ɓi fye gna lo. <verse eid="2CO 13:13"/><verse number="14" style="v" sid="2CO 13:14"/>Alheri eyi Dagayi Yesu Kristi nya ko kunsun nfyei vinya. Shekwoyi ye-ye n Zafun jedoɓe yi ko kunsun nfyei. Amin.<verse eid="2CO 13:14"/></para>
  <chapter eid="2CO 13"/>
</usx>
