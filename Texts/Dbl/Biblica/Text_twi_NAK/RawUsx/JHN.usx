<?xml version="1.0" encoding="UTF-8"?>
<usx version="2.6">
  <book code="JHN" style="id">- Nkwa Asɛm (Life Giving Words) Akuapem Twi NT and Psalms #7001</book>
  <para style="rem">© 2000 Biblica, Inc.</para>
  <para style="h">YOHANE</para>
  <para style="toc1">Yohane</para>
  <para style="toc2">Yohane</para>
  <para style="toc3">Yohane</para>
  <para style="mt1">YOHANE</para>
  <para style="imt">Nnianim:</para>
  <para style="ip">Yohane a ɔkyerɛw nsɛmpa no mu nea ɛto so anan no yɛ Yudani a nʼagya din de Sebedeo. Na Yohane yɛ ɔpofoni. Saa Yohane koro yi ara na ɔkyerɛw Yohane nhoma a edi kan, nea ɛto so abien, nea ɛto so abiɛsa ne Adiyisɛm no. Na ɔyɛ Yesu asuafo no mu baako a na ɔbɛn no pɛɛ wɔ ne mfe abiɛsa adwumayɛ no mu. Eyi nti, na onim Yesu yiye; ohuu nʼanwonwadwuma. Afei na onim tia a na Yesu tia Yudafo mpanyin no. Na onim na ɔkyerɛw faa Yesu ho se ɔyɛ onipa ne Onyankopɔn. Na nea ɛka ho ne sɛ, Yesu yɛ Onyankopɔn Ba koro ne wiase Agyenkwa sɛnea ɔno ankasa aka no.</para>
  <para style="iot">Emu Nsɛm:</para>
  <para style="io1">1. Nnianim, <char style="ior"><ref loc="JHN 1:1-51">1:1-51</ref></char></para>
  <para style="io1">2. Yesu adwumayɛ, nsɛnkyerɛnne ason no, <char style="ior"><ref loc="JHN 2:1-12:50">2:1–12:50</ref></char></para>
  <para style="io1">3. Yesu ntetewmu nsɛm, <char style="ior"><ref loc="JHN 13:1-17:26">13:1–17:26</ref></char></para>
  <para style="io1">4. Wɔkyere Yesu, di nʼasɛm, bɔ no asɛnnua mu, <char style="ior"><ref loc="JHN 18:1-19:37">18:1–19:37</ref></char></para>
  <para style="io1">5. Yesu sie ne Owusɔre, <char style="ior"><ref loc="JHN 19:38-20:31">19:38–20:31</ref></char></para>
  <para style="io1">6. Nsɛm a etwa to, <char style="ior"><ref loc="JHN 21:1-25">21:1-25</ref></char></para>
  <para style="ie"/>
  <chapter number="1" style="c"/>
  <para style="s1">Hann a ɛwɔ sum mu</para>
  <para style="p">
    <verse number="1" style="v"/>Ansa na wɔrebɛbɔ wiase no, na Asɛm no wɔ hɔ dedaw. Na Asɛm no ne Onyankopɔn na ɛwɔ hɔ. Na Asɛm no yɛ Onyankopɔn. <verse number="2" style="v"/>Mfitiase no, na Asɛm no ne Onyankopɔn na ɛwɔ hɔ. <verse number="3" style="v"/>Ɛnam ne so na wɔbɔɔ ade nyinaa. Wɔankwati no anyɛ biribiara. <verse number="4" style="v"/>Ne mu na nkwa wɔ; na saa nkwa no na ɛma nnipa hann. <verse number="5" style="v"/>Hann no hyerɛn wɔ sum mu a sum no ntumi nni hann no so.</para>
  <para style="p">
    <verse number="6" style="v"/>Onyankopɔn somaa ɔbarima bi a wɔfrɛ no Yohane. <verse number="7" style="v"/>Obedii hann no ho adanse sɛnea ɛbɛma nnipa nam ne so agye hann no adi. <verse number="8" style="v"/>Ɛnyɛ ɔno ankasa ne hann no, na mmom, ɔbae sɛ ɔrebedi hann no ho adanse. <verse number="9" style="v"/>Saa hann yi ne nokware hann a ɛba wiase ma ɛhyerɛn nnipa nyinaa so no.</para>
  <para style="p">
    <verse number="10" style="v"/>Saa bere no na Asɛm no wɔ wiase. Ɛwom sɛ Onyankopɔn nam ne so na ɔbɔɔ wiase de, nanso ɔbaa wiase no, wiase anhu no. <verse number="11" style="v"/>Ɔbaa nʼankasa ne man mu, nanso ne manfo annye no anto mu.</para>
  <para style="p">
    <verse number="12" style="v"/>Na wɔn a wogyee no, na wogyee ne din dii no, ɔmaa wɔn tumi ma wɔbɛyɛɛ Onyankopɔn mma, <verse number="13" style="v"/>wɔ honhom fam a emfi onipa anaa ɔhonam fam, na mmom efi Onyankopɔn ankasa.</para>
  <para style="p">
    <verse number="14" style="v"/>Asɛm no bɛyɛɛ onipa ne yɛn bɛtenae ma yehuu nʼanuonyam sɛ ɔba koro a ofi Agya no nkyɛn a adom ne nokware ayɛ no ma. <verse number="15" style="v"/>Yohane kaa ne ho asɛm se, “Oyi ne nea mekaa ne ho asɛm se, ‘Nea odi mʼakyi reba no yɛ kɛse sen me, efisɛ, ɔwɔ hɔ ansa na wɔwoo me no.’ <verse number="16" style="v"/>Ofi ne mmɔborɔhunu a ɛto ntwa da no mu hyira yɛn nyinaa daa daa. <verse number="17" style="v"/>Onyankopɔn nam Mose so de mmara maa yɛn, nanso ɛnam Yesu so na yenyaa adom ne nokware. <verse number="18" style="v"/>Obi bi nhuu Onyankopɔn da gye ne Ba koro no a ɔte sɛ Onyankopɔn no, efisɛ, ɔne Agya no na ɛwɔ hɔ na wada Agya no ho nsɛm nyinaa adi akyerɛ yɛn.”</para>
  <para style="s1">Yohane adansedi</para>
  <para style="p">
    <verse number="19" style="v"/>Yudafo mpanyin a wɔwɔ Yerusalem somaa asɔfo ne Lewifo kɔɔ Yohane nkyɛn kobisaa no se, “Wone Agyenkwa no anaa?”</para>
  <para style="p">
    <verse number="20" style="v"/>Yohane antwentwɛn asɛm no mmuae so. Ɔpaee mu ka kyerɛɛ wɔn prɛko pɛ se, “Ɛnyɛ mene Agyenkwa no.”</para>
  <para style="p">
    <verse number="21" style="v"/>Wobisaa no se, “Ɛnne, na wone hena, Elia anaa?” Obuaa wɔn se, “Dabi”. Wobisaa no bio se, “Wone Odiyifo no?” Ɔsan bua wɔn se, “Dabi”.</para>
  <para style="p">
    <verse number="22" style="v"/>Wɔsan bisaa no se, “Ɛnne, na wone hena? Ka kyerɛ yɛn na yɛnkɔbɔ wɔn a wɔsomaa yɛn no amanneɛ. Asɛm bɛn na wowɔ ka fa wo ho?”</para>
  <para style="p">
    <verse number="23" style="v"/>Yohane buaa wɔn se, “Mene ɛnne a efi sare so a ɛreteɛm sɛnea Odiyifo Yesaia hyɛɛ nkɔm se, ‘Munsiesie mo ho mma Awurade ba a ɔbɛba no no.’ ”</para>
  <para style="p">
    <verse number="24" style="v"/>Afei wɔn a Farisifo no somaa wɔn no bisaa Yohane bio se, <verse number="25" style="v"/>“Sɛ ɛnyɛ wone Agyenkwa no anaa Elia anaa Odiyifo no a, adɛn nti na wobɔ asu?”</para>
  <para style="p">
    <verse number="26" style="v"/>Yohane nso buae se, “Me de, nsu na mede bɔ asu, nanso obi wɔ mo mfinimfini ha a munnim no, <verse number="27" style="v"/>a ne mpaboa mpo memfata sɛ meworɔw; ɔno na obedi mʼakyi aba.” <verse number="28" style="v"/>Saa asɛm yi sii Betania a ɛwɔ asubɔnten Yordan agya, faako a na Yohane rebɔ asu no.</para>
  <para style="s1">Yesu, Onyankopɔn Guammaa no</para>
  <para style="p">
    <verse number="29" style="v"/>Ade kyee a Yohane huu Yesu sɛ ɔreba ne nkyɛn no, ɔteɛɛm kae se, “Oyi ne Onyankopɔn Guammaa a ɔnam ne so de wiase bɔne nyinaa kyɛ no! <verse number="30" style="v"/>Oyi ne nea mekaa ne ho asɛm se, ‘Nea odi mʼakyi reba no yɛ kɛse sen me, efisɛ, na ɔwɔ hɔ ansa na wɔrewo me.’ <verse number="31" style="v"/>Me de, na minnim no, nanso mede nsu bɛbɔɔ asu sɛnea ɛbɛyɛ na mɛda oguammaa no adi akyerɛ Israel.”</para>
  <para style="p">
    <verse number="32" style="v"/>Na Yohane dii adanse se, “Mihuu Honhom no sɛ asian aba ne so sɛ aborɔnoma a ɔresian fi soro. <verse number="33" style="v"/>Na anka minnim no, nanso na Onyankopɔn a ɔsomaa me sɛ memfa nsu mmɔ asu no aka akyerɛ me se, ‘Onipa a wubehu sɛ Honhom no besian abesi ne so no, ɔno ne obi a ɔde Honhom Kronkron no bɛbɔ asu.’ <verse number="34" style="v"/>Mahu eyinom nyinaa sɛ aba mu na midi ho adanse sɛ oyi ne Onyankopɔn Ba no.”</para>
  <para style="s1">Yesu asuafo a wodi kan</para>
  <para style="p">
    <verse number="35" style="v"/>Ade kyee a Yohane ne nʼasuafo no mu baanu gyina baabi no, wohui sɛ Yesu retwam. <verse number="36" style="v"/>Yohane hwɛɛ no, kae se, “Oyi ne Onyankopɔn Guammaa no!”</para>
  <para style="p">
    <verse number="37" style="v"/>Asuafo baanu no tee nea ɔkae no, wokodii Yesu akyi.</para>
  <para style="p">
    <verse number="38" style="v"/>Yesu twaa nʼani hui sɛ wodi nʼakyi no, obisaa wɔn se, “Dɛn na morehwehwɛ?” Wɔn nso bisaa no se, “Rabi, a ne nkyerɛase ne Kyerɛkyerɛfo, ɛhe na wote?”</para>
  <para style="p">
    <verse number="39" style="v"/>Obuaa wɔn se, “Mommra mmɛhwɛ.” Enti wɔne no kɔ kɔhwɛɛ faako a ɔte no ne no tenaa hɔ fi awia nnɔnan kosii anwummere. <verse number="40" style="v"/>Nnipa baanu a wɔtee Yohane asɛm no nti ɛma wokodii Yesu akyi no mu baako ne Simon Petro ne nua Andrea.</para>
  <para style="p">
    <verse number="41" style="v"/>Ade a edi kan a Andrea yɛe ne sɛ, ɔkɔhwehwɛɛ ne nua Petro ka kyerɛɛ no se, “Yɛahu Agyenkwa no.” <verse number="42" style="v"/>Ɔde Petro kɔɔ Yesu nkyɛn. Yesu hwɛɛ Petro dinn ka kyerɛɛ no se, “Wone Simon, Yohane ba no. Nanso efi nnɛ rekɔ wɔbɛfrɛ wo Kefa.” Ɛno ara ne Petro a nʼasekyerɛ ne “Ɔbotan” no.</para>
  <para style="s1">Yesu frɛ Filipo ne Natanael</para>
  <para style="p">
    <verse number="43" style="v"/>Ade kyee no, Yesu yɛɛ nʼadwene sɛ ɔbɛkɔ Galilea. Ohuu Filipo ka kyerɛɛ no se, “Di mʼakyi.” <verse number="44" style="v"/>Filipo nso na ofi Betsaida a ɛhɔ na Petro ne Andrea nso fi.</para>
  <para style="p">
    <verse number="45" style="v"/>Filipo fi hɔ kɔɔ Natanael nkyɛn kɔka kyerɛɛ no se, “Yɛahu Agyenkwa no a Mose ne adiyifo no hyɛɛ ne ho nkɔm no no. Wɔfrɛ no Yesu. Ɔyɛ Yosef a ofi Nasaret no ba.”</para>
  <para style="p">
    <verse number="46" style="v"/>Natanael bisaa Filipo se, “Ade pa bi betumi afi Nasaret da?” Filipo nso ka kyerɛɛ no se, “Bra na bɛhwɛ.” <verse number="47" style="v"/>Bere a Yesu huu Natanael sɛ ɔreba no, ɔkae se, “Israelni nokwafo ni ampa.”</para>
  <para style="p">
    <verse number="48" style="v"/>Natanael bisaa Yesu se, “Woyɛɛ dɛn huu sɛnea mete?” Yesu nso buaa no se, “Bere a wowɔ akutu dua no ase hɔ no na mihuu wo ansa na Filipo rebɛfrɛ wo.”</para>
  <para style="p">
    <verse number="49" style="v"/>Natanael kae se, “Kyerɛkyerɛfo, wone Onyankopɔn Ba, Israelhene no!”</para>
  <para style="p">
    <verse number="50" style="v"/>Yesu bisaa no se, “Esiane sɛ meka kyerɛɛ wo se mihuu wo wɔ akutu dua no ase nti na wugye di anaa? Wubehu anwonwade a ɛsen eyi. <verse number="51" style="v"/>Mereka nokware akyerɛ wo se, wubehu sɛ ɔsoro abue na Onyankopɔn abɔfo redi aforosian ba Onipa Ba no nkyɛn.”</para>
  <chapter number="2" style="c"/>
  <para style="s1">Yesu ma nsu dan nsa</para>
  <para style="p">
    <verse number="1" style="v"/>Ne nnansa so, nnipa bi hyiaa ayeforo wɔ Kana a ɛwɔ Galilea asase so. Yesu ne na kɔɔ saa ayeforohyia no bi. <verse number="2" style="v"/>Wɔtoo nsa frɛɛ Yesu ne nʼasuafo no nso kɔɔ hɔ bi. <verse number="3" style="v"/>Wogu so regye wɔn ani no, ayeforo no ase nsa sae maa Yesu ne na kɔɔ Yesu nkyɛn kɔka kyerɛɛ no se, “Wɔn nsa a wɔrenom no asa.”</para>
  <para style="p">
    <verse number="4" style="v"/>Yesu ka kyerɛɛ ne na se, “Mprempren de, merentumi nyɛ ho hwee, efisɛ, me bere nnya nnui ɛ.”</para>
  <para style="p">
    <verse number="5" style="v"/>Ne na ka kyerɛɛ asomfo no se, “Biribiara a ɔbɛka se monyɛ no, monyɛ.”</para>
  <para style="p">
    <verse number="6" style="v"/>Saa bere no na nsuhina asia sisi hɔ; eyinom mu na na Yudafo de nsu gu de dwira wɔn ho afahyɛ ase. Na asuhina biara tumi fa nsu nkotokyiwa aduonu anaa aduasa. <verse number="7" style="v"/>Yesu ka kyerɛɛ asomfo no se, “Monhyehyɛ nhina no ma ma.” Wɔde nsu hyɛɛ no ma ma. <verse number="8" style="v"/>Yesu ka kyerɛɛ wɔn se, “Monsaw bi nkɔma onipa a ayeforo no ho ntotoe hyɛ ne nsa no.”</para>
  <para style="p">
    <verse number="9" style="v"/>Nea ayeforo no ho ntotoe hyɛ ne nsa no kaa nsu no a adan nsa a onnim baabi a efi a asomfo no de, na wonim no hwɛe no, ɔfrɛɛ ayeforokunu no, <verse number="10" style="v"/>ka kyerɛɛ no se, “Saa nsa yi yɛ nsa pa. Wonte sɛ afoforo a wɔaka no. Obiara a ɔtow pon de nsa pa di kan ba wɔ nʼapontow ase na akyiri yi, ɔde nsa a enni mu aba. Nanso wo de, wode nsa pa no atwa to!”</para>
  <para style="p">
    <verse number="11" style="v"/>Saa nsɛnkyerɛnne a Yesu yɛe wɔ Kana a ɛwɔ Galilea asase so no ne nsɛnkyerɛnee a edi kan a ɔyɛe wɔ baguam de kyerɛe sɛ ne tumi fi soro. Ɛmaa nʼasuafo no nso gyee no dii sɛ, ampa ara, ɔno ne Agyenkwa no. <verse number="12" style="v"/>Ayeforohyia no akyi, ɔne ne na ne ne nuanom ne nʼasuafo no kodii nna kakra wɔ Kapernaum.</para>
  <para style="s1">Yesu kɔ asɔredan mu</para>
  <para style="p">
    <verse number="13" style="v"/>Esiane sɛ na Yudafo Twam Afahyɛ no rebedu no nti, Yesu kɔɔ Yerusalem.</para>
  <para style="p">
    <verse number="14" style="v"/>Oduu asɔredan no mu hɔ no, ohui sɛ aguadifo bi nso tete wɔn apon akyi resesa sika. <verse number="15" style="v"/>Yesu faa ntampehama, yɛɛ no mpire, de pamoo sikasesafo no ne wɔn nguan ne wɔn anantwi no fii asɔredan mu hɔ, kaa wɔn apon gui maa wɔn sika a wɔresesa no nyinaa bɔ pansamee. <verse number="16" style="v"/>Afei ɔkɔɔ wɔn a wɔtɔn mmorɔnoma no so ka kyerɛɛ wɔn se, “Monsesaw wɔn mfi ha nkɔ ntɛm! Mommfa mʼagya fi nnyɛ aguadibea!”</para>
  <para style="p">
    <verse number="17" style="v"/>Asuafo no kaee sɛ, wɔakyerɛw wɔ Kyerɛwsɛm no mu se, “Wo fi yiyedi ho dadwene ahyɛ me so.”</para>
  <para style="p">
    <verse number="18" style="v"/>Afei Yudafo mpanyin no bisaa Yesu se, “Tumi bɛn na wowɔ a enti wopamoo nnipa no? Yɛ nsɛnkyerɛnne bi fa di adanse sɛ Onyankopɔn na ɔmaa wo saa tumi no.”</para>
  <para style="p">
    <verse number="19" style="v"/>Yesu buaa wɔn se, “Mate nea moaka no. Nsɛnkyerɛnne a mede bedi adanse ara ne sɛ, mummubu asɔredan yi ngu na mede nnansa besi bio.”</para>
  <para style="p">
    <verse number="20" style="v"/>Yudafo mpanyin no tee asɛm a Yesu kae no, wobisaa no se, “Asɔredan a wɔde mfe aduanan asia sii no, na wode nnansa betumi asi?” <verse number="21" style="v"/>Nanso Yesu de, na ɔde ɔno ankasa ne nipadua na ɛreyɛ asɔredan no ho mfataho. <verse number="22" style="v"/>Yesu wusɔre no akyi ansa na asuafo no kaee asɛm a ɔkae no. Eyi ma wogyee Kyerɛwsɛm ne nsɛm a Yesu kae no dii.</para>
  <para style="p">
    <verse number="23" style="v"/>Bere a Twam Afahyɛ no dui a na Yesu wɔ Yerusalem no, nsɛnkyerɛnne ahorow bebree maa nnipa gyee no dii. <verse number="24" style="v"/>Nanso, Yesu amfa ne ho anto wɔn so, efisɛ, na onim sɛnea nnipa suban te. <verse number="25" style="v"/>Na onhia onipa adanse a obedi afa onipa ho, efisɛ, na onim nea ɛwɔ onipa mu.</para>
  <chapter number="3" style="c"/>
  <para style="s1">Yesu ne Nikodemo</para>
  <para style="p">
    <verse number="1" style="v"/>Anadwo bi, ɔbarima bi a ɔyɛ Yudafo mpanyin no mu baako a wɔfrɛ no Nikodemo a ɔsan yɛ Farisini no, <verse number="2" style="v"/>kɔɔ Yesu nkyɛn, kɔka kyerɛɛ no se, “Kyerɛkyerɛfo, yenim sɛ Onyankopɔn na ɔsomaa wo, efisɛ, obiara ntumi nyɛ nsɛnkyerɛnne a woyɛ yi gye sɛ Onyankopɔn ka ne ho.” <verse number="3" style="v"/>Yesu buaa no se, “Merema woate ase sɛ, sɛ wɔanwo wo foforo a, worentumi nkɔ Onyankopɔn Ahenni no mu.”</para>
  <para style="p">
    <verse number="4" style="v"/>Nikodemo bisaa no se, “Ɛbɛyɛ dɛn na me abasiriwa yi, betumi akɔ me na yam ama wɔawo me bio?”</para>
  <para style="p">
    <verse number="5" style="v"/>Yesu nso buaa no se, “Mereka nokware akyerɛ wo, sɛ wɔamfi nsu ne Honhom mu anwo obi a, ɔrentumi nkɔ Onyankopɔn Ahenni no mu. <verse number="6" style="v"/>Nea wofi onipa mu awo no no, yɛ ɔhonam, na nea wofi Honhom mu awo no no, yɛ honhom. <verse number="7" style="v"/>Mma ɛnnyɛ wo nwonwa sɛ maka se, ɛsɛ sɛ wɔwo wo foforo! <verse number="8" style="v"/>Sɛnea wote mframa nka nanso wuntumi nkyerɛ faako a efi ba ne faako a ɛbɔ kɔ no, saa ara na Honhom mu awo no nso te.”</para>
  <para style="p">
    <verse number="9" style="v"/>Nikodemo bisaa no se, “Eyi ase ne dɛn? Mente ase.” <verse number="10" style="v"/>Yesu buaa no se, “Wo, ɔkyerɛkyerɛfo a wudi mu Israel na wonte eyi ase? <verse number="11" style="v"/>Nea yenim ne nea yɛahu na yɛreka akyerɛ mo yi, nanso munnye yɛn nni. <verse number="12" style="v"/>Sɛ meka asase yi so nsɛm kyerɛ mo na munnye nni a, ɛbɛyɛ dɛn na sɛ meka ɔsoro nsɛm kyerɛ mo a, mubegye adi? <verse number="13" style="v"/>Obiara nkɔɔ soro da gye me Onipa Ba no a mifi soro bae no.</para>
  <para style="p">
    <verse number="14" style="v"/>“Sɛnea Mose maa ɔwɔ sɛso a wɔde kɔbere ayɛ asɛn dua so wɔ sare so no, saa ara na me nso wɔbɛma me so, <verse number="15" style="v"/>na obiara a ogye me di no, obenya nkwa a enni awiei. <verse number="16" style="v"/>Na sɛnea Onyankopɔn dɔɔ wiase ni, sɛ ɔde ne Ba a ɔwoo no koro no mae, na obiara a ogye no di no anyera na wanya nkwa a enni awiei. <verse number="17" style="v"/>Onyankopɔn ansoma ne Ba amma wiase sɛ ommebu wiase atɛn, na mmom ɔsomaa no sɛ, ommegye wiase nkwa.</para>
  <para style="p">
    <verse number="18" style="v"/>“Obiara a ogye Ɔba no di no, wɔremmu no atɛn; na nea onnye no nni no, wɔabu no atɛn dedaw, efisɛ, wannye Onyankopɔn Ba koro no anni. <verse number="19" style="v"/>Nea Onyankopɔn gyina so bu atɛn ne sɛ: Hann no aba wiase nanso nnipa ani gye sum ho sen Hann no, efisɛ, wɔn nneyɛe nyinaa yɛ bɔne. <verse number="20" style="v"/>Ɔdebɔneyɛfo biara mpɛ Hann no, na ɔremmɛn Hann no, efisɛ, osuro sɛ ne nneyɛe bɔne no bɛda adi. <verse number="21" style="v"/>Na nea ɔyɛ Onyame apɛde no ba Hann no mu na obiara ahu sɛ ɔyɛ Onyame apɛde.”</para>
  <para style="s1">Yohane di Yesu ho adanse</para>
  <para style="p">
    <verse number="22" style="v"/>Eyi akyi, Yesu ne nʼasuafo no fi Yerusalem kɔɔ Yudea akuraa bi ase kɔtenaa hɔ kakra bɔɔ asu wɔ hɔ. <verse number="23" style="v"/>Saa bere no ara na Yohane nso rebɔ asu wɔ Ainon a ɛbɛn Salim, efisɛ, na nsuwansuwa wɔ hɔ. Nnipa pii baa ne nkyɛn ma ɔbɔɔ wɔn asu. <verse number="24" style="v"/>Saa bere no na wɔmfaa Yohane ntoo afiase.</para>
  <para style="p">
    <verse number="25" style="v"/>Da bi, Yohane akyidifo bi ne Yudani bi gyee akyinnye faa ahodwira ho. <verse number="26" style="v"/>Enti asuafo no kɔɔ Yohane nkyɛn kɔka kyerɛɛ no se, “Kyerɛkyerɛfo, ɔbarima bi a na ɔwɔ wo nkyɛn wɔ Yordan fa nohɔ no a wudii ne ho adanse no nso rebɔ asu na nnipa pii rekɔ ne nkyɛn.”</para>
  <para style="p">
    <verse number="27" style="v"/>Yohane buae se, “Obi rentumi nni dwuma a ɛte sɛɛ gye sɛ Onyame ka ne ho. <verse number="28" style="v"/>Mo ara mudi me adanse sɛ meka kyerɛɛ mo se, ‘Ɛnyɛ me ne Kristo no na mmom wɔasoma me adi nʼanim kan.’ <verse number="29" style="v"/>Adamfo a ɔboa ayeforokunu no wɛn nʼaso twɛn no, na sɛ ɔte ne nne a, nʼani gye. Ɛno nti na mʼanigye wie pɛyɛ no. <verse number="30" style="v"/>Ɛsɛ sɛ ɔyɛ ɔkɛse na me nso meyɛ ɔketewa. <verse number="31" style="v"/>Nea ofi soro aba no yɛ ɔkɛse sen obiara; nea ofi asase so no yɛ wiaseni na ɔkasa sɛ wiaseni. <verse number="32" style="v"/>Ɔsoroni no ka nea wahu ne nea wate nanso, obiara nnye no nni. <verse number="33" style="v"/>Wɔn a wogye no di no di adanse sɛ, Onyankopɔn yɛ ɔnokwafo. <verse number="34" style="v"/>Nea Onyankopɔn asoma no no ka Onyankopɔn asɛm, efisɛ, Onyankopɔn de ne Honhom ahyɛ no ma. <verse number="35" style="v"/>Agya no dɔ ne Ba no enti ɔde biribiara so tumi ahyɛ ne nsa. <verse number="36" style="v"/>Nea ogye Ɔba no di no benya nkwa a ɛnsa da, na nea onnye no nni no, rennya nkwa a ɛnsa da na mmom Onyankopɔn asotwe da ne so.”</para>
  <chapter number="4" style="c"/>
  <para style="s1">Ɔbea a ɔwɔ kununom baanum</para>
  <para style="p">
    <verse number="1" style="v"/>Farisifo no tee sɛ nnipa pii rekɔ Yesu nkyɛn ama wabɔ wɔn asu sen sɛnea nnipa kɔ Yohane nkyɛn. <verse number="2" style="v"/>Nso na Yesu ankasa de, ɔmmɔ asu na mmom, nʼasuafo no na wɔbɔ asu. <verse number="3" style="v"/>Yesu tee saa asɛm yi no, ofii Yudea san kɔɔ Galilea.</para>
  <para style="p">
    <verse number="4" style="v"/>Ɔrekɔ no, na ɛsɛ sɛ ɔfa Samaria.</para>
  <para style="p">
    <verse number="5" style="v"/>Ɛbɛyɛ owigyinae no, na Yesu abɛn kurow bi a wɔfrɛ no Sikar a ɛbɛn asase bi a Yakob de maa ne ba Yosef no ho. <verse number="6" style="v"/>Ɛhɔ na na Yakob abura wɔ. Esiane ɔbrɛ a na Yesu abrɛ nti, ɔtenaa abura no ho sɛ ɔregye nʼahome. Na saa bere no bɛyɛ awia dumien.</para>
  <para style="p">
    <verse number="7" style="v"/>Ankyɛ, Samariani bea bi baa hɔ bɛtow nsu maa Yesu srɛɛ no sɛ ɔmma no nsu no bi nnom. <verse number="8" style="v"/>Saa bere no, na Yesu asuafo no kɔ kurow no mu akɔtɔ aduan. <verse number="9" style="v"/>Samariani bea no ka kyerɛɛ Yesu se, “Ɛyɛ me nwonwa sɛ wo a woyɛ Yudani rebisa nsu afi me a meyɛ Samariani nkyɛn.” Na Yudafo ne Samariafo nni hwee yɛ.</para>
  <para style="p">
    <verse number="10" style="v"/>Yesu buaa no se, “Sɛ wunim akyɛde a Onyankopɔn de ma onipa ne onipa ko a ɔresrɛ wo nsu yi a, anka wobɛsrɛ no na wama wo nkwa nsu.”</para>
  <para style="p">
    <verse number="11" style="v"/>Ɔbea no bisae se, “Owura, wunni hama, nni bokiti, abura yi mu nso dɔ yiye, na ɛhe na wubenya saa nkwa nsu no afi? <verse number="12" style="v"/>Woyɛ ɔkɛse sen yɛn agya Yakob a otuu abura yi maa yɛn na ɔne ne mma, ne nguan ne nʼanantwi nom mu nsu bi no anaa?”</para>
  <para style="p">
    <verse number="13" style="v"/>Yesu buaa no se, “Obiara a ɔnom saa nsu yi bi no, osukɔm de no bio, <verse number="14" style="v"/>nanso nea ɔbɛnom nsu a mede bɛma no no, osukɔm renne no bio da. Nsu a mede bɛma no no, bɛyɛ sɛ asuti a ɛrenwow da wɔ ne mu na ɛbɛma no nkwa a ɛrensa da.”</para>
  <para style="p">
    <verse number="15" style="v"/>Ɔbea no srɛɛ no sɛ, “Owura, ma me saa nkwa nsu yi bi na osukɔm anne me bio, na daa mantwa kwan ammɛtow nsu.”</para>
  <para style="p">
    <verse number="16" style="v"/>Yesu ka kyerɛɛ no se, “Kɔfrɛ wo kunu na wo ne no mmra.”</para>
  <para style="p">
    <verse number="17" style="v"/>Ɔbea no buaa no se, “Me wura, minni kunu.” Yesu nso kae se, “Asɛm a woaka no yɛ nokware sɛ wunni kunu no. <verse number="18" style="v"/>Woaware mmarima baanum agyae na ɔbarima a wo ne no wɔ hɔ mprempren no mpo, ɔnyɛ wo kunu.”</para>
  <para style="p">
    <verse number="19" style="v"/>Ɔbea no kae se, “Owura, mihu sɛ woyɛ odiyifo. <verse number="20" style="v"/>Yɛn agyanom Samariafo som Onyankopɔn wɔ saa bepɔw yi so nanso mo Yudafo de, moka se Yerusalem nko ara na ɛsɛ sɛ yɛsom Nyankopɔn.”</para>
  <para style="p">
    <verse number="21" style="v"/>Yesu ka kyerɛɛ no se, “Merema woate ase sɛ bere bi bɛba a nnipa rensom Agya no wɔ saa bepɔw yi so anaa Yerusalem.” <verse number="22" style="v"/>Mo Samariafo nnim nea mosom no. Nanso yɛn Yudafo de, yenim nea yɛsom no, efisɛ, Yudafo so na nkwagye nam ba. <verse number="23" style="v"/>Nna bi reba, na mpo aba dedaw sɛ, nnipa nam Onyankopɔn honhom tumi no so bɛsom Agya no nokwarem Eyinom ne asomfo a Agya no pɛ sɛ wɔsom no. <verse number="24" style="v"/>Onyankopɔn yɛ Honhom, na wɔn a wɔsom no no, ɛsɛ sɛ wɔde Onyankopɔn Honhom ne nokware som no. <verse number="25" style="v"/>Ɔbea no ka kyerɛɛ no se, “Minim sɛ Mesaia no a wɔfrɛ no Kristo no bɛba, na sɛ ɔba a, ɔbɛkyerɛkyerɛ yɛn biribiara mu.”</para>
  <para style="p">
    <verse number="26" style="v"/>Yesu ka kyerɛɛ no se, “Me a mene wo rekasa yi, mene Kristo no.”</para>
  <para style="p">
    <verse number="27" style="v"/>Yesu ano sii pɛ na nʼasuafo no san bae. Ɛyɛɛ asuafo no nwonwa sɛ wɔbɛtoo Yesu sɛ ɔne ɔbea bi redi nkɔmmɔ. Nanso wɔn mu biara ammisa ɔbea no nea ɔrehwehwɛ ne Yesu nso nea enti a ɔne saa ɔbea no redi nkɔmmɔ no.</para>
  <para style="p">
    <verse number="28" style="v"/>Afei ɔbea yi gyaw nʼasuhina no hɔ san kɔɔ kurow no mu kɔka kyerɛɛ kurom hɔfo se, <verse number="29" style="v"/>“Mommra mmɛhwɛ ɔbarima bi a waka kokoam nneɛma a mayɛ akyerɛ me! Anaa, ɔno ne Agyenkwa no?” <verse number="30" style="v"/>Nnipa a wɔtee asɛm yi nyinaa bɔɔ twi kɔhwɛɛ Yesu.</para>
  <para style="p">
    <verse number="31" style="v"/>Afei asuafo no ka kyerɛɛ Yesu se, “Kyerɛkyerɛfo, didi.” <verse number="32" style="v"/>Yesu buaa wɔn se, “Mewɔ aduan a medi nanso munnim.”</para>
  <para style="p">
    <verse number="33" style="v"/>Ɛmaa asuafo no bisabisaa wɔn ho wɔn ho se, “Obi abrɛ no aduan bi anaa?”</para>
  <para style="p">
    <verse number="34" style="v"/>Yesu buae se, “Nea ɛma memee ne sɛ, meyɛ nea ɔsomaa me no apɛde na miwie dwuma a ɔde maa me sɛ mimmedi no. <verse number="35" style="v"/>Moka se, ‘Abosom anan mu otwabere bedu.’ Mummue mo ani nhwɛ mo ho nhyia na mubehu sɛ aburow ahoa a ɛkyerɛ sɛ, otwabere adu! <verse number="36" style="v"/>Otwafo nya nʼakatua a ɛsɛ no na ɔboaboa nea watwa no ano ma nkwa a ɛnsa da. Eyi ma nea odua ne nea otwa no nyinaa ani gye. <verse number="37" style="v"/>Ɛyɛ nokware pefee sɛ, ‘Obi dua na obi twa.’ <verse number="38" style="v"/>Mesomaa mo kɔɔ baabi sɛ monkotwa nea ɛnyɛ mo na muduae. Nnipa foforo na woduae na mo de, moanya mfaso afi adwuma a wɔyɛe no mu.”</para>
  <para style="s1">Samariafo pii gye Yesu di</para>
  <para style="p">
    <verse number="39" style="v"/>Esiane adanse a Samariani bea no dii wɔ Yesu ho se, “Waka biribiara a mayɛ akyerɛ me” no nti, kurow no mu hɔfo pii gyee Yesu dii sɛ ɔno ne Mesaia no. <verse number="40" style="v"/>Enti bere a Samariafo no baa Yesu nkyɛn no, wɔsrɛɛ no sɛ ɔntena wɔn nkyɛn. Ɔpenee so dii nnanu wɔ wɔn nkyɛn. <verse number="41" style="v"/>Nsɛm a Yesu kae no maa nnipa pii gyee no dii sen kan no. <verse number="42" style="v"/>Nnipa a wogyee no dii no ka kyerɛɛ ɔbea no se, “Ɛnyɛ adanse a wubedii no nti na yegye no di, na mmom nsɛm a yɛate sɛ ɔka no nti na yɛagye no adi. Na yenim sɛ ɔno ne wiase Agyenkwa no.”</para>
  <para style="s1">Galileafo gye Yesu</para>
  <para style="p">
    <verse number="43" style="v"/>Nnanu akyi no, Yesu fii kurow no mu kɔɔ Galilea. <verse number="44" style="v"/>Ɛwom sɛ na Yesu aka se, “Odiyifo biara nni anuonyam wɔ ne man mu” de, nanso <verse number="45" style="v"/>esiane nea Galileafo a wɔwɔ Yerusalem Twam Afahyɛ bere no mu no huu nea Yesu yɛe no nti, oduu Galilea no, wogyee no.</para>
  <para style="s1">Yesu sa abofra bi yare</para>
  <para style="p">
    <verse number="46" style="v"/>Ɔsan kɔɔ Kana a ɛwɔ Galilea, faako a ɔmaa nsu dan nsa hɔ no bio. Ɔwɔ hɔ no, ɔhene somfo panyin bi a na ne ba yare wɔ Kapernaum no <verse number="47" style="v"/>tee Yesu nka sɛ ofi Yudea aba Galilea hɔ. Saa ɔbarima yi kɔɔ Kana kohuu Yesu, srɛɛ no sɛ, ɔne no nkɔ Kapernaum nkɔsa ne ba a na ɔyare a ɔreyɛ awu no yare mma no.</para>
  <para style="p">
    <verse number="48" style="v"/>Yesu kae se, “Menyɛ nsɛnkyerɛnne nkyerɛ mo ansa na moagye me adi anaa?”</para>
  <para style="p">
    <verse number="49" style="v"/>Ɔsomfo panyin no de ahoyeraw ka kyerɛɛ no se, “Owura, mesrɛ wo, ma yɛnkɔ ntɛm, anyɛ saa a, me ba no bewu.”</para>
  <para style="p">
    <verse number="50" style="v"/>Yesu ka kyerɛɛ no se, “Kɔ fie, wo ba no ho ayɛ no den!” Ɔsomfo panyin no gyee asɛm a Yesu kae no dii na osiim sɛ ɔrekɔ fie. <verse number="51" style="v"/>Ɔnam kwan so no, nʼasomfo bi behyiaa no ka kyerɛɛ no se, ne ba no ho ayɛ no den. <verse number="52" style="v"/>Ɔbarima no bisaa nʼasomfo no se, “Bere bɛn na ne ho yɛɛ no den?” Asomfo no buaa no se, “Nnɛra awia bɛyɛ dɔnkoro bere mu na atiridii a na abɔ no no gyaee.” <verse number="53" style="v"/>Ɔbarima no tee asɛm no pɛ na ɔkaee sɛ ɛyɛ saa bere koro no ara mu na Yesu ka kyerɛɛ no se, ɔnkɔ na ne ba no ho ayɛ no den no. Eyi maa ɔbarima no ne ne fifo nyinaa gyee Yesu dii.</para>
  <para style="p">
    <verse number="54" style="v"/>Eyi ne nsɛnkyerɛnne a ɛto so abien a Yesu fii Yudea baa Galilea no ɔyɛe.</para>
  <chapter number="5" style="c"/>
  <para style="s1">Obubuafo bi ayaresa</para>
  <para style="p">
    <verse number="1" style="v"/>Eyi akyi no, Yudafo afahyɛ bi nti, Yesu san kɔɔ Yerusalem. <verse number="2" style="v"/>Na ɔtare bi wɔ kurow no mu a wɔfrɛ no Betesda a na ɛbɛn kurow no ano pon kɛse bi a wɔfrɛ no Nguan Pon no. Na wɔabɔ apata ahorow anum atwa ho ahyia. <verse number="3" style="v"/>Saa apata yi ase na na ayarefo pii sɛ, anifuraefo, mpakye ne mmubuafo wɔ retwɛn sɛ Awurade bɔfo fi soro bɛba abɛfono nsu no. <verse number="4" style="v"/>Nea ɛte ne sɛ, sɛ ɔbɔfo no fono nsu no wie a, ɔyarefo a obedi kan atɔ nsu no mu no nya ayaresa.</para>
  <para style="p">
    <verse number="5" style="v"/>Na ɔbarima bi ayare ada ɔtare no ho mfe aduasa awotwe. <verse number="6" style="v"/>Yesu hui sɛ wayare ada hɔ akyɛ no, obisaa no se, “Wopɛ sɛ wo ho yɛ wo den anaa?”</para>
  <para style="p">
    <verse number="7" style="v"/>Ɔyarefo no buaa no se, “Me wura, sɛ ɔbɔfo no bɛfono nsu no a, minnya obi a ɔbɛma me so ato mu. Bere biara a mɛbɔ me ho mmɔden sɛ merekɔ nsu no mu no, obi di me kan.”</para>
  <para style="p">
    <verse number="8" style="v"/>Yesu ka kyerɛɛ no se, “Sɔre! Bobɔw wo kɛtɛ na kɔ fie.” <verse number="9" style="v"/>Amonom hɔ ara ɔbarima no ho yɛɛ no den; ɔbobɔw ne kɛtɛ, fitii ase nantewee. Na saa da no yɛ homeda. <verse number="10" style="v"/>Yudafo mpanyin huu ɔbarima no sɛ ɔso ne kɛtɛ no, wɔn bo fuw yiye. Wobisaa no se, “Wunnim sɛ ɛnnɛ yɛ homeda na etia mmara sɛ wobɛsoa wo kɛtɛ anaa?”</para>
  <para style="p">
    <verse number="11" style="v"/>Ɔbarima yi de ahopopo yii ne ho ano se, “Onipa a ɔsaa me yare no na ɔka kyerɛɛ me se, mensoa me kɛtɛ na menkɔ.”</para>
  <para style="p">
    <verse number="12" style="v"/>Wɔtee saa no, wobisaa no se, “Hena ne saa onipa yi?”</para>
  <para style="p">
    <verse number="13" style="v"/>Nso na nea ne ho yɛɛ no den no nnim Yesu. Afei nso na Yesu afi nnipa no mu kɔ. <verse number="14" style="v"/>Akyiri yi Yesu hyiaa ɔbarima yi wɔ asɔredan mu tuu no fo se, “Afei a wo ho ayɛ wo den yi, hwɛ yiye na woankɔyɛ bɔne bio amma biribi a ɛsen kan yare no amma wo so.”</para>
  <para style="p">
    <verse number="15" style="v"/>Ɔbarima yi fii hɔ kɔka kyerɛɛ Yudafo mpanyin no se ɛyɛ Yesu na ɔsaa no yare no.</para>
  <para style="s1">Ɔba no tumi</para>
  <para style="p">
    <verse number="16" style="v"/>Yudafo mpanyin yi fitii ase tanee Yesu ani, efisɛ, wabu wɔn homeda mmara no so. <verse number="17" style="v"/>Yesu ka kyerɛɛ wɔn se, “Mʼagya yɛ adwuma bere biara, enti ɛsɛ sɛ me nso meyɛ adwuma bere biara.”</para>
  <para style="p">
    <verse number="18" style="v"/>Saa asɛm a Yesu kae yi maa Yudafo mpanyin no bo fuwii, na wɔyɛɛ wɔn adwene sɛ wobekum no, efisɛ, na ɛnyɛ homeda mmara no nko na wabu so, na bio, ɔfrɛ ne ho sɛ Onyankopɔn Ba de kyerɛ sɛ ɔne Onyankopɔn yɛ pɛ.</para>
  <para style="p">
    <verse number="19" style="v"/>Yesu ka kyerɛɛ wɔn se, “Ɔba no ntumi mfi ne pɛ mu nyɛ biribi na mmom ɔyɛ nea ohu sɛ nʼagya yɛ no bi. <verse number="20" style="v"/>Efisɛ, Agya no dɔ Ɔba no na biribiara a Agya no yɛ no, ɔma Ɔba no hu. Na Ɔba no bɛyɛ nnwuma akɛse a ɛsen saa ɔbarima yi ayaresa yi ama mo ho adwiriw mo. <verse number="21" style="v"/>Na sɛnea Agya no nyan awufo no, saa ara nso na Ɔba no nyan awufo a ɔpɛ sɛ onyan wɔn no. <verse number="22" style="v"/>Afei koraa, mʼagya mmu obiara atɛn. Ɔde saa atemmu tumi no ahyɛ Ɔba no nsa, <verse number="23" style="v"/>sɛnea ɛbɛyɛ a obiara bedi Ɔba no ni sɛnea wodi Agya no ni no. Obiara a onni Ɔba no ni no, nni Agya a ɔsomaa no no nso ni.</para>
  <para style="p">
    <verse number="24" style="v"/>“Mereka nokware akyerɛ mo se: Obiara a otie me nsɛm na ogye nea ɔsomaa me no di no, wɔ nkwa a enni awiei. Wɔremmu no atɛn, efisɛ, wafi owu mu aba nkwa mu. <verse number="25" style="v"/>Mereka nokware bio se, bere bi reba na mpo saa bere no anya aba a awufo bɛte Onyankopɔn Ba no nne na wɔn a wɔte ne nne no benya nkwa. <verse number="26" style="v"/>Sɛnea Agya no yɛ nkwamafo no, saa ara nso na wama ne Ba no tumi ama wayɛ nkwamafo. <verse number="27" style="v"/>Wama Ɔba no tumi a ɔde bu atɛn, efisɛ, ɔno ne Onipa Ba no. <verse number="28" style="v"/>Mommma saa asɛm yi nnyɛ mo nwonwa, efisɛ, bere bi reba a awufo a wɔwɔ wɔn damoa mu mpo bɛte me nne, <verse number="29" style="v"/>na wɔasɔresɔre. Wɔn a wɔayɛ papa no benyan atena nkwa mu na wɔn a wɔayɛ bɔne no nso, wɔabu wɔn fɔ.</para>
  <para style="p">
    <verse number="30" style="v"/>“Merentumi mfi mʼankasa me tumi mu nyɛ biribiara; asɛm a Onyankopɔn aka akyerɛ me no so na migyina bu atɛn. Ɛno nti, atɛn a mibu no yɛ nokware.</para>
  <para style="s1">Yesu ho adansedi</para>
  <para style="p">
    <verse number="31" style="v"/>“Sɛ me ara midi me ho adanse a, mʼadansedi no nni mu. <verse number="32" style="v"/>Na obi wɔ hɔ a odi me ho adanse a minim sɛ nʼadanse a odi fa me ho no yɛ nokware. <verse number="33" style="v"/>Moasoma nnipa akɔ Yohane nkyɛn na wadi adanse a ɛyɛ nokware. <verse number="34" style="v"/>Nnipa adansedi ho nhia me ansa na moahu onipa ko a meyɛ. Na mmom meka Yohane adanse a odii no kyerɛ mo sɛnea ɛbɛyɛ na Onyankopɔn begye mo nkwa. <verse number="35" style="v"/>Yohane nsɛm a ɔkae a ɛte sɛ kanea a wɔasɔ na ɛhyerɛn no maa mo ani gyei. <verse number="36" style="v"/>Me nnwuma a mʼagya de ama me sɛ menyɛ no di me ho adanse sen adanse a Yohane di faa me ho no. <verse number="37" style="v"/>Ɛwom sɛ munhuu Agya no anim da na montee ne nne nso da nanso wadi me ho adanse. <verse number="38" style="v"/>Na nʼasɛm no nso momfa nsie mo tirim, efisɛ, munnye me a ɔsomaa me no nni.</para>
  <para style="p">
    <verse number="39" style="v"/>“Musua Kyerɛwsɛm no efisɛ, mugye di sɛ ɛno na ɛbɛma mo anya nkwa a enni awiei. Nanso saa Kyerɛwsɛm koro no ara di me ho adanse! <verse number="40" style="v"/>Eyi nyinaa akyi no, mompɛ sɛ moba me nkyɛn na moanya nkwa!</para>
  <para style="p">
    <verse number="41" style="v"/>“Menhwehwɛ nnipa anim anuonyam. <verse number="42" style="v"/>Minim nnipa ko a moyɛ. Minim sɛ munni Onyankopɔn ho dɔ. <verse number="43" style="v"/>Mebaa mʼagya din mu nanso moannye me. Nanso sɛ obi ba wɔ ɔno ara ne din mu na ɔbɛyɛ nea ɔpɛ a, ɛno de, mugye no. <verse number="44" style="v"/>Mopɛ sɛ nnipa kamfo mo mmom sen sɛ Onyankopɔn bɛkamfo mo. Ɛbɛyɛ dɛn na moagye me adi?</para>
  <para style="p">
    <verse number="45" style="v"/>“Ɛnyɛ me na mɛka asɛm bi atia mo Agya no anim na mmom ɛyɛ Mose a mode mo ani too ne mmara so sɛ ɛno na monam so bɛkɔ Onyankopɔn Ahenni mu no. <verse number="46" style="v"/>Sɛ mugyee Mose dii a, anka me nso mubegye me adi, efisɛ, nsɛm a ɔkyerɛwee no di me ho adanse. <verse number="47" style="v"/>Na esiane sɛ moannye nsɛm a ɔkyerɛwee no anni no nti, ɛnyɛ nwonwa sɛ munnye me nni.”</para>
  <chapter number="6" style="c"/>
  <para style="s1">Yesu ma nnipa mpemnum aduan</para>
  <para style="p">
    <verse number="1" style="v"/>Eyi akyi, Yesu twaa Galilea po a wɔsan frɛ no Tiberia po no. <verse number="2" style="v"/>Esiane sɛ nkurɔfo hui sɛ Yesu nam anwonwa kwan so asa nnipa pii yare no nti, wodii nʼakyi. <verse number="3" style="v"/>Yesu ne nʼasuafo no kɔɔ bepɔw bi so kɔtenaa hɔ kakra. <verse number="4" style="v"/>Saa bere no na Twam Afahyɛ no abɛn. <verse number="5" style="v"/>Bere a Yesu twaa nʼani, hui sɛ nnipakuw no reba ne nkyɛn no, obisaa Filipo se, “Ɛhe na yebenya aduan ama saa nnipa dodow yi?” <verse number="6" style="v"/>Yesu bisaa Filipo saa asɛm yi de sɔɔ no hwɛe, efisɛ, na onim nea ɔbɛyɛ. <verse number="7" style="v"/>Filipo buae se, “Ansa na yebetumi ama saa nnipa dodow yi aduan no, ɛsɛ sɛ yenya sika a emu yɛ duru.”</para>
  <para style="p">
    <verse number="8" style="v"/>Andrea a ɔyɛ Simon Petro ne nua no kae se, <verse number="9" style="v"/>“Abarimaa bi wɔ ha a ɔwɔ abodoo anum ne nkyenam abien; na eyi betumi aso nnipa dodow yi di?”</para>
  <para style="p">
    <verse number="10" style="v"/>Yesu hyɛɛ nʼasuafo no sɛ, “Momma obiara ntena ase.” Asuafo no ma wɔtenatenaa sare no so. Na mmarima a wɔwɔ wɔn mu no dodow bɛyɛ mpemnum. <verse number="11" style="v"/>Yesu faa abodoo no bɔɔ mpae na ɔkyɛ maa wɔn. Ɔfaa saa kwan koro no ara so kyɛɛ nkyenam no nso maa wɔn.</para>
  <para style="p">
    <verse number="12" style="v"/>Wodidi mee akyi no, Yesu ka kyerɛɛ wɔn se, “Mommoaboa aduan a aka no ano na ebi ansɛe.” <verse number="13" style="v"/>Wɔboaboaa aduan a ɛkae no ano no, ɛyɛɛ nkɛntɛmma dumien.</para>
  <para style="p">
    <verse number="14" style="v"/>Nnipa no huu nsɛnkyerɛnne a Yesu ayɛ no, wɔkae se, “Ampa ara, onipa yi ne odiyifo a yɛrehwɛ no kwan no.”</para>
  <para style="p">
    <verse number="15" style="v"/>Yesu hui sɛ nnipa no ayɛ wɔn adwene sɛ wɔbɛkyere no asi no hene no, ɔtwee ne ho fii wɔn mu kɔɔ bepɔw no so bio.</para>
  <para style="s1">Yesu nantew po so</para>
  <para style="p">
    <verse number="16" style="v"/>Onwini dwoe no, Yesu asuafo no kɔɔ Galilea mpoano. <verse number="17" style="v"/>Wɔtwɛn kosii sɛ ade sae na ɔmma no, wɔkɔtenaa ɔkorow mu sɛ wɔrekɔ Kapernaum. <verse number="18" style="v"/>Saa bere no na ahum retu wɔ po so ama po no so ayɛ bagyabagya. <verse number="19" style="v"/>Wɔhare kɔɔ wɔn anim bɛyɛ akwansin abiɛsa anaa anan no, wohui sɛ obi nam po no so reba; eyi maa ehu kaa wɔn kosii sɛ, <verse number="20" style="v"/>Yesu kae se, “Ɛyɛ me. Munnsuro!”</para>
  <para style="p">
    <verse number="21" style="v"/>Wohui sɛ ɛyɛ Yesu no, wɔma ɔbɛtenaa ɔkorow no mu. Ankyɛ koraa na woduu Kapernaum.</para>
  <para style="p">
    <verse number="22" style="v"/>Ade kyee no, nnipa a na wɔwɔ Galilea po no agya no hui sɛ ɔkorow baako pɛ na na ɛwɔ hɔ nanso asuafo no tenaa mu kɔe a na Yesu nka wɔn ho. <verse number="23" style="v"/>Ankyɛ koraa na akorow foforo bi fi Tiberia baa faako a Awurade maa nnipakuw no aduan dii no. <verse number="24" style="v"/>Bere a nnipa no hui sɛ Yesu ne nʼasuafo no nni hɔ no, wɔtenatenaa akorow no mu sɛ wɔrekɔ Kapernaum akɔhwehwɛ no.</para>
  <para style="s1">Yesu, nkwa aduan no</para>
  <para style="p">
    <verse number="25" style="v"/>Woduu Kapernaum na wohuu Yesu no, wobisaa no se, “Kyerɛkyerɛfo, bere bɛn na wobaa ha?”</para>
  <para style="p">
    <verse number="26" style="v"/>Yesu buaa wɔn se, “Mereka nokware akyerɛ mo sɛ, ɛnyɛ sɛ muhuuu anwonwade a meyɛe no nti na morehwehwɛ me, na mmom sɛ munyaa aduan di mee no nti. <verse number="27" style="v"/>Monnsɛe mo bere nyinaa mmpere nnhwehwɛ aduan a etumi sɛe no akyi kwan, na mmom mompere nhwehwɛ aduan a ɛtena hɔ daa a ɛma nkwa a enni awiei a Onipa Ba no de bɛma mo no akyi kwan. Efisɛ, eyi nti na mʼagya somaa me.”</para>
  <para style="p">
    <verse number="28" style="v"/>Nnipa no bisaa no se, “Dɛn na yɛnyɛ na yɛasɔ Onyankopɔn ani?”</para>
  <para style="p">
    <verse number="29" style="v"/>Yesu buaa wɔn se, “Nea mobɛyɛ na moasɔ Onyankopɔn ani ne sɛ, mubegye ne Ba a ɔsomaa no no adi.”</para>
  <para style="p">
    <verse number="30" style="v"/>Nnipa no bisaa no bio se, “Anwonwade bɛn na wobɛyɛ akyerɛ yɛn ama yɛagye wo adi? <verse number="31" style="v"/>Sɛ wopɛ sɛ yegye wo di sɛ wone Agyenkwa no de a, ɛnne ma yɛn aduan nni daa sɛnea Kyerɛwsɛm no di ho adanse se, ‘Mose maa yɛn nenanom mana dii wɔ sare so no.’ ”</para>
  <para style="p">
    <verse number="32" style="v"/>Yesu ka kyerɛɛ wɔn se, “Mereka nokware akyerɛ mo sɛ, ɛnyɛ Mose na ɔmaa mo nenanom aduan a efi soro no dii sare so hɔ no na mmom ɛyɛ mʼagya. Na afei de, ɔma mo aduan a efi soro a ɛma nkwa a enni awiei no di daa. <verse number="33" style="v"/>Saa aduan a efi Onyankopɔn nkyɛn no ne onipa a ofi soro ba asase so na ɔde nkwa brɛ wiase no.”</para>
  <para style="p">
    <verse number="34" style="v"/>Nnipa no ka kyerɛɛ no se, “Owura, ma yɛn saa aduan no bi nni daa.”</para>
  <para style="p">
    <verse number="35" style="v"/>Yesu kae se, “Mene nkwa abodoo no. Obiara a ɔba me nkyɛn na ogye me di no, ɔkɔm anaa osukɔm renne no da. <verse number="36" style="v"/>Sɛnea maka akyerɛ mo no, moahu me nnwuma nanso munnye me nni. <verse number="37" style="v"/>Obiara a mʼagya de no ama me no, bɛba me nkyɛn na obiara a ɔbɛba me nkyɛn nso no, merempam no. <verse number="38" style="v"/>Na mifi soro baa asase so sɛ merebɛyɛ nea ɔsomaa me no apɛde na ɛnyɛ mʼapɛde. <verse number="39" style="v"/>Na nea ɔsomaa me no apɛde ne sɛ, mɛhwɛ wɔn a ɔde wɔn ama me no nyinaa so yiye na da a edi akyiri no, manyan wɔn ama wɔn nkwa foforo. <verse number="40" style="v"/>Mʼagya apɛde ne sɛ, obiara a ɔba me nkyɛn na ogye me di no benya nkwa a enni awiei na da a edi akyiri no, manyan no ama no nkwa foforo.”</para>
  <para style="p">
    <verse number="41" style="v"/>Yudafo no tee sɛ Yesu aka se, “Mene aduan a efi soro” no, wonwiinwii.</para>
  <para style="p">
    <verse number="42" style="v"/>Wɔkɔɔ so kae se, “Ɛnyɛ Yosef ne Maria ba ne saa Yesu yi? Ɛyɛɛ dɛn na otumi ka se ofi soro na ɔbae?”</para>
  <para style="p">
    <verse number="43" style="v"/>Yesu buaa wɔn se, “Munnyae anwiinwii no. <verse number="44" style="v"/>Mommma ɛnnyɛ mo nwonwa sɛ maka saa, na obiara nni hɔ a obetumi aba me nkyɛn, gye sɛ Agya no a ɔsomaa me no twe no ba me ho na da a edi akyiri no, menyan no. <verse number="45" style="v"/>Adiyifo no kyerɛwee se, ‘Onyankopɔn ankasa bɛkyerɛkyerɛ ne mma.’ Ɛno nti, obiara a otie Agya no nkyerɛkyerɛ no ba me nkyɛn. <verse number="46" style="v"/>Asɛm a maka yi nkyerɛ sɛ obi ahu Agya no pɛn gye onipa a ofi Agya no nkyɛn no.</para>
  <para style="p">
    <verse number="47" style="v"/>“Mereka nokwasɛm akyerɛ mo sɛ, obiara a ogye me di no, nya nkwa a enni awiei. <verse number="48" style="v"/>Mene nkwa aduan no. <verse number="49" style="v"/>Mo nenanom dii mana wɔ sare so nso wowuwui, <verse number="50" style="v"/>nanso aduan a efi soro ba no yɛ aduan a obi di a ɔrenwu da. <verse number="51" style="v"/>Mene nkwa aduan a efi soro no; sɛ obi di saa aduan yi a, ɔbɛtena ase daa. Aduan a mede bɛma obiara a ɔba me nkyɛn no, ne me honam a mede ma sɛnea ɛbɛyɛ na wiase benya nkwa.”</para>
  <para style="p">
    <verse number="52" style="v"/>Asɛm a Yesu kae yi maa Yudafo no bo fuwii ma wobisabisaa wɔn ho wɔn ho se, “Ɛbɛyɛ dɛn na saa onipa yi betumi de ne honam ama yɛn sɛ aduan ama yɛadi?”</para>
  <para style="p">
    <verse number="53" style="v"/>Yesu ka kyerɛɛ wɔn se, “Mereka nokwasɛm akyerɛ mo; moanni Onipa Ba no honam sɛ aduan na moannom ne mogya a, morennya nkwa a enni awiei. <verse number="54" style="v"/>Obiara a odi me honam sɛ aduan na ɔnom me mogya no nya nkwa a enni awiei, na da a edi akyiri no, menyan no ama no nkwa foforo. <verse number="55" style="v"/>Me honam ne aduan pa no na me mogya nso ne nsu pa no. <verse number="56" style="v"/>Obiara a odi me honam sɛ aduan na ɔnom me mogya sɛ nsu no, te me mu na me nso mete ne mu. <verse number="57" style="v"/>Sɛnea Agya teasefo no somaa me na ɔno nti mete ase no, saa ara nso na obiara a odi me honam sɛ aduan no, me nti, ɔbɛtena ase. <verse number="58" style="v"/>Eyi ne aduan a efi soro bae. Ɛnte sɛ mana a yɛn nenanom dii wɔ sare so na wowuwui no. Saa aduan yi de, obiara a obedi bi no bɛtena ase daa.” <verse number="59" style="v"/>Bere a na Yesu rekyerɛkyerɛ wɔ hyiadan mu wɔ Kapernaum no na ɔkaa saa nsɛm yi.</para>
  <para style="s1">Yesu akyidifo no mu pii twe wɔn ho</para>
  <para style="p">
    <verse number="60" style="v"/>Yesu akyidifo no mu pii tee asɛm a ɔkae no, wɔkae se, “Saa asɛm yi de, ɛkyere yɛn adwene. Hena na ɔbɛte ase?”</para>
  <para style="p">
    <verse number="61" style="v"/>Yesu hui sɛ nʼakyidifo no renwiinwii no, obisaa wɔn se, “Asɛm a mekae yi to mo hintidua anaa? <verse number="62" style="v"/>Ɛnne ɛba sɛ Onipa Ba no resan akɔ soro faako a ofi bae no a, dɛn na mobɛyɛ? <verse number="63" style="v"/>Onyankopɔn honhom na ɛma nkwa. Onipa ntumi mma nkwa. Nsɛm a maka akyerɛ mo yi yɛ honhom na nkwa wɔ mu, <verse number="64" style="v"/>nanso mo mu bi nnye nni.” Efi mfitiase no na Yesu huu wɔn a wonnye no nni ne wɔn a wɔbɛtwe wɔn ho afi ne ho.</para>
  <para style="p">
    <verse number="65" style="v"/>Ɔkɔɔ so kae se, “Eyi nti na meka kyerɛɛ mo se, obi ntumi mma me nkyɛn gye sɛ Agya no ama no ho kwan” no.</para>
  <para style="p">
    <verse number="66" style="v"/>Esiane saa nsɛm a Yesu kae no nti, nʼakyidifo no mu pii twee wɔn ho fii ne ho na wɔanni nʼakyi bio.</para>
  <para style="p">
    <verse number="67" style="v"/>Yesu huu saa no, obisaa asuafo dumien no se, “Mo nso mubegyae mʼakyidi anaa?”</para>
  <para style="p">
    <verse number="68" style="v"/>Simon Petro buaa no se, “Awurade, hena nkyɛn na yɛbɛkɔ? Wo na wowɔ nsɛm a ɛwɔ nkwa a enni awiei. <verse number="69" style="v"/>Na yegye wo nsɛm no di na yenim sɛ wone Onyankopɔn Ba Kronkron no.”</para>
  <para style="p">
    <verse number="70" style="v"/>Yesu kɔɔ so kae se, “Me ara na miyii mo dumien yi nanso mo mu baako yɛ ɔbonsam.” <verse number="71" style="v"/>Asɛm a Yesu kae no na ɛfa Yuda a ɔyɛ Simon Iskariot ba no, a ɔyɛ asuafo dumien no mu baako a obeyi Yesu ama no ho.</para>
  <chapter number="7" style="c"/>
  <para style="s1">Yesu ho akyinnyegye</para>
  <para style="p">
    <verse number="1" style="v"/>Eyi akyi no, Yesu tenaa Galilea a wampɛ sɛ ɔbɛsan akɔ Yudea, efisɛ, na Yudafo no rehwehwɛ no akum no. <verse number="2" style="v"/>Bere a Yudafo Asesebɔ Afahyɛ no reyɛ adu no, <verse number="3" style="v"/>Yesu ne nuanom ka kyerɛɛ no se, “Ɛsɛ sɛ wufi ha san kɔ Yudea sɛnea ɛbɛyɛ na wʼakyidifo behu nsɛnkyerɛnne a woyɛ no. <verse number="4" style="v"/>Sɛ obi pɛ sɛ ogye din a, ɔmfa ne nneyɛe nsie. Ɛsɛ sɛ ɔma nnipa nyinaa hu ne nneyɛe.” <verse number="5" style="v"/>Na nʼakansa ne nuanom mpo nnye no nni.</para>
  <para style="p">
    <verse number="6" style="v"/>Yesu ka kyerɛɛ wɔn se, “Me bere nnui ɛ; na mo de, bere biara ye ma mo. <verse number="7" style="v"/>Mo de, nnipa tan mo a, ɛnyɛ ye nanso me de, wɔtan me a, ɛyɛ yie, efisɛ, daa meka bɔne a wɔyɛ no kyerɛ wɔn. <verse number="8" style="v"/>Mo de, munni kan nkɔ afahyɛ no, na me de, minnya nkɔe, efisɛ, me bere nnui ɛ.” <verse number="9" style="v"/>Ɔkaa saa asɛm yi kyerɛɛ wɔn akyi no, ɔtenaa Galilea.</para>
  <para style="p">
    <verse number="10" style="v"/>Yesu ne nuanom kɔe akyi no, ɔno nso kɔɔ afahyɛ no ase bi a wamma obiara anhu no. <verse number="11" style="v"/>Yudafo mpanyin no hwehwɛɛ no afahyɛ no ase na wɔanhu no no, wobisabisaa wɔn ho wɔn ho se, “Onipa a yɛrehwehwɛ no no wɔ he?”</para>
  <para style="p">
    <verse number="12" style="v"/>Nnipa no kaa ne ho nsɛm huhuhuhu efisɛ, na wosuro Yudafo mpanyin no. Ebinom se, “Ɔyɛ onipa pa.” Na afoforo nso se, “Ɔyɛ ɔdaadaafo.” <verse number="13" style="v"/>Nanso Yudafo mpanyin no ho hu nti obiara antumi ankasa antia no wɔ guam.</para>
  <para style="s1">Yesu kyerɛ ne tumi</para>
  <para style="p">
    <verse number="14" style="v"/>Afahyɛ no mfinimfini no, Yesu kɔɔ asɔredan mu kɔkyerɛkyerɛe. <verse number="15" style="v"/>Bere a Yudafo mpanyin no tee Yesu nkyerɛkyerɛ no, ɛyɛɛ wɔn nwonwa na wobisae se, “Onipa yi nsuaa nhoma da, na ɛyɛɛ dɛn na otumi kyerɛkyerɛ sɛɛ?”</para>
  <para style="p">
    <verse number="16" style="v"/>Yesu bua wɔn se, “Nea merekyerɛ no mfi mʼankasa na mmom efi Onyankopɔn a ɔsomaa me no. <verse number="17" style="v"/>Sɛ obi pɛ sɛ ɔyɛ Onyankopɔn apɛde a, obehu sɛ me nkyerɛkyerɛ no fi Onyankopɔn nkyɛn anaa efi mʼankasa. <verse number="18" style="v"/>Obiara a ɔde nʼadwene kasa no pɛ anuonyam ma ne ho, na obiara a ɔpɛ anuonyam ma nea ɔsomaa no no yɛ ɔnokwafo a nnaadaa biara nni ne mu. <verse number="19" style="v"/>Mose amma mo mmara anaa? Nanso mo mu biara nni saa mmara no so! Adɛn nti na mopɛ sɛ mukum me?”</para>
  <para style="p">
    <verse number="20" style="v"/>Nnipa no ka kyerɛɛ no se, “Gyama hohommɔne bi hyɛ wo so? Hena na ɔrehwehwɛ wo akum wo?”</para>
  <para style="p">
    <verse number="21" style="v"/>Yesu buaa wɔn se, “Anwonwade baako pɛ a meyɛe nti na mo ho adwiriw mo sɛɛ yi. <verse number="22" style="v"/>Esiane sɛ Mose ka kyerɛɛ mo se montwitwa mo mma twetia, twetiatwa no mpo ɛnyɛ Mose na ɔhyɛɛ ho mmara no na ɛyɛ mo nenanom, nti mutwa twetia homeda. <verse number="23" style="v"/>Esiane sɛ mompɛ sɛ mubu Mose mmara so nti na mutwa twetia homeda a, adɛn nti na sɛ masa obi yare homeda a ɛsɛ sɛ mo bo fuw me?” <verse number="24" style="v"/>Mummmu atɛn kwa. Monhwɛ biribiara a muhu no yiye ansa na moabu ho atɛn.</para>
  <para style="s1">Yesu ne Agyenkwa no anaa?</para>
  <para style="p">
    <verse number="25" style="v"/>Nnipa a na wɔwɔ Yerusalem no mu bi bisae se, “Ɛnyɛ saa onipa yi ne nea wɔpɛ sɛ wokum no no anaa? <verse number="26" style="v"/>Ɔno na ɔrekasa bagua mu a obiara nka hwee nkyerɛ no yi! Gyama afei de mpanyimfo no agye no ato mu sɛ ɔne Agyenkwa no. <verse number="27" style="v"/>Sɛ Agyenkwa no nya ba a, obiara rentumi nkyerɛ faako a ofi bae, nanso saa onipa yi de, yenim faako a ofi.” <verse number="28" style="v"/>Yesu gu so rekyerɛkyerɛ wɔ asɔredan mu no, ɔkaa no dennen se, “Ɛwom sɛ munim me na munim faako nso a mifi bae, nanso ɛnyɛ me ara me pɛ na mede bae, na nea ɔsomaa me no yɛ ɔnokwafo nanso munnim no; <verse number="29" style="v"/>na me de, minim no efisɛ, mifi ne nkyɛn na mebae na ɔno na ɔsomaa me.”</para>
  <para style="p">
    <verse number="30" style="v"/>Nʼano sii no, wɔpɛe sɛ anka wɔkyere no nanso obiara antumi amfa ne nsa anka no, efisɛ, na ne bere a ɛsɛ sɛ wɔkyere no no nnui ɛ.</para>
  <para style="p">
    <verse number="31" style="v"/>Nnipa no mu fa kɛse no ara gyee no dii, na wobisae se, “Sɛ Agyenkwa no ba a, obetumi ayɛ anwonwade bebree sen nea ɔbarima yi ayɛ no anaa?”</para>
  <para style="p">
    <verse number="32" style="v"/>Farisifo no tee huhuhuhu no a nnipa no yɛ faa Yesu ho no, wɔne asɔfo mpanyin no somaa asɔrefi awɛmfo bi sɛ wɔnkɔkyere Yesu mmra. <verse number="33" style="v"/>Yesu ka kyerɛɛ nnipakuw no se, “Nna kakraabi na aka me a me ne mo bɛtena na masan akɔ nea ɔsomaa me no nkyɛn. <verse number="34" style="v"/>Mobɛhwehwɛ me nanso morenhu me, efisɛ, faako a merekɔ no morentumi nkɔ hɔ.”</para>
  <para style="p">
    <verse number="35" style="v"/>Bere a Yudafo mpanyin no tee asɛm a Yesu kae no, wobisabisaa wɔn ho wɔn ho se, “Ɛhefa na ose ɔrebɛkɔ a enti yɛrenhu no yi? Anaasɛ ɔpɛ sɛ ɔkɔ Helafo nkurow a Yudafo tete mu no mu kɔkyerɛkyerɛ wɔn? <verse number="36" style="v"/>Sɛ ɔka se, ‘Mobɛhwehwɛ me nanso morenhu me, efisɛ, faako a merekɔ no morentumi nkɔ hɔ’ a, na ɔkyerɛ dɛn?”</para>
  <para style="s1">Nsu a ɛma nkwa</para>
  <para style="p">
    <verse number="37" style="v"/>Afahyɛ no da a edi akyiri a ɛyɛ da titiriw no, Yesu sɔre gyinaa hɔ kasae dennen se, “Obiara a osukɔm de no no mmra me nkyɛn mmɛnom nsu. <verse number="38" style="v"/>Na kyerɛwsɛm no ka se, ‘Obiara a ogye me di no, nsu a ɛma nkwa bɛteɛ afi ne mu.’ ” <verse number="39" style="v"/>Yesu kaa saa asɛm yi faa Honhom Kronkron a wɔn a wogyee no dii no nsa bɛka no ho. Saa bere no, na onnya mfaa Honhom Kronkron no mmaa wɔn, efisɛ, na wonnya mmaa ne so nkɔɔ soro nhyɛɛ no anuonyam.</para>
  <para style="p">
    <verse number="40" style="v"/>Nnipa no tee asɛm a Yesu kae no, ebinom kae se, “Ampa ara, onipa yi ne odiyifo no!” <verse number="41" style="v"/>Afoforo nso kae se, “Ɔno ne Kristo no!” Ebinom nso bisae se, “Ɛbɛyɛ dɛn na Kristo no abefi Galilea? <verse number="42" style="v"/>Kyerɛwsɛm no anka se, saa Kristo no befi Dawid abusua mu, na wɔbɛwo no wɔ Betlehem kurow a Dawid tenaa mu no mu anaa?” <verse number="43" style="v"/>Yesu nti, nnipa no mu kyekyɛe. <verse number="44" style="v"/>Ebinom pɛe sɛ wɔkyere no, nanso obiara amfa ne nsa anka no.</para>
  <para style="s1">Yudafo mpanyin akyinnye</para>
  <para style="p">
    <verse number="45" style="v"/>Asomfo no san kɔe no, asɔfo mpanyin ne Farisifo no bisaa wɔn se, “Adɛn nti na moamfa no amma?” <verse number="46" style="v"/>Asomfo no buae se, “Nsɛm a onipa no ka no, ɛyɛ nwonwa na yɛntee bi da.”</para>
  <para style="p">
    <verse number="47" style="v"/>Farisifo no san bisaa asomfo no se, “Mo nso wadaadaa mo anaa? <verse number="48" style="v"/>Moahu sɛ mpanyimfo anaa Farisifo no bi agye no adi anaa? <verse number="49" style="v"/>Dabi, ɛremma saa, na mmom ɛyɛ wɔn a wonnim mmara no na wɔadome wɔn no na wobegye no adi.”</para>
  <para style="p">
    <verse number="50" style="v"/>Saa bere no, na Nikodemo a ɔyɛ Farisini a da bi owiaa ne ho kɔɔ Yesu nkyɛn anadwo no nso wɔ hɔ bi. <verse number="51" style="v"/>Ɔno na obisae se, “Enti yɛn mmara ma ho kwan ma yebu obi fɔ wɔ bere a yɛntee nʼanom asɛm, nhuu nea wayɛ anaa?”</para>
  <para style="p">
    <verse number="52" style="v"/>Wobuaa no se, “Wo nso wufi Galilea anaa? Hwehwɛ Kyerɛwsɛm no mu yiye na wobehu sɛ odiyifo biara rentumi mfi Galilea da.” <verse number="53" style="v"/>Afei obiara fii hɔ kɔe a wɔantumi ansi gyinae biara.</para>
  <chapter number="8" style="c"/>
  <para style="s1">Ɔbea guamanfo no</para>
  <para style="p">
    <verse number="1" style="v"/>Yesu san kɔɔ Bepɔw a Ngo dua pii wɔ so no so. <verse number="2" style="v"/>Ade kyee anɔpa no, ɔsan baa asɔrefi. Nnipa bebree baa ne nkyɛn ma ofitii ase kyerɛkyerɛɛ wɔn. <verse number="3" style="v"/>Ogu so rekasa no, Yudafo mpanyin ne Farisifo de ɔbea bi a wɔkyeree no sɛ ɔrebɔ aguaman baa nʼanim. <verse number="4" style="v"/>Wɔka kyerɛɛ Yesu se, “Kyerɛkyerɛfo, yɛkyeree ɔbea yi sɛ ɔrebɔ aguaman, <verse number="5" style="v"/>nanso Mose mmara hyɛ yɛn sɛ, ɔbea biara a wɔbɛkyere no saa kwan no so no, ɛsɛ sɛ wosiw no abo. Dɛn na woka wɔ ho?”</para>
  <para style="p">
    <verse number="6" style="v"/>Wobisaa no eyi de sum no afiri sɛnea ɛbɛyɛ a wobenya asɛm bi agyina so atoto nʼano. Nanso Yesu bɔɔ ne mu ase de ne nsateaa kyerɛkyerɛw fam. <verse number="7" style="v"/>Wogu so rebisabisa no nsɛm no, ɔmaa ne mu so ka kyerɛɛ wɔn se, “Mo mu biara a ɔnyɛɛ bɔne da no, nni kan ntow ɔbo mmɔ no.”</para>
  <para style="p">
    <verse number="8" style="v"/>Ɔsan bɔɔ ne mu ase kyerɛkyerɛw fam. <verse number="9" style="v"/>Nnipa no tee asɛm a Yesu kae no, wofitii ase fii hɔ mmaako mmaako fii mpanyin no so. Ɛkaa Yesu ne ɔbea no nko ara.</para>
  <para style="p">
    <verse number="10" style="v"/>Yesu maa ne mu so no, obisaa ɔbea no se, “Nnipa a wɔde wo bae no wɔ he? Wɔn mu baako mpo nni ha a ɔbɛka asɛm bi atia wo?”</para>
  <para style="p">
    <verse number="11" style="v"/>Ɔbea no buaa Yesu se, “Dabi, Owura.” Yesu ka kyerɛɛ no se, “Sɛ saa na ɛte de a, ɛnne me nso minni asɛm biara a mɛka de atia wo. Kɔ, na nkɔyɛ bɔne bio.”</para>
  <para style="s1">Yesu, wiase hann</para>
  <para style="p">
    <verse number="12" style="v"/>Yesu san toaa ne kasa no so ka kyerɛɛ nnipa no se, “Mene wiase hann no. Obiara a odi mʼakyi no rennantew sum mu da na obenya hann a ɛkyerɛ nnipa kwan ma wɔkɔ nkwa mu.”</para>
  <para style="p">
    <verse number="13" style="v"/>Farisifo no tee asɛm a Yesu kae no, wɔka kyerɛɛ no se, “Asɛm a woreka yi, yɛrennye nto mu, efisɛ, wo ara na woredi wo ho adanse.”</para>
  <para style="p">
    <verse number="14" style="v"/>Yesu nso buaa wɔn se, “Sɛ me ara meredi me ho adanse mpo a, asɛm a meka no yɛ nokware, efisɛ, minim faako a mifi bae ne faako a merekɔ. Na mo de, munnim faako a mifi bae ne faako nso a merekɔ. <verse number="15" style="v"/>Mo ankasa mode mo adwene na ebu atɛn na me de, mimmu obiara atɛn. <verse number="16" style="v"/>Nanso sɛ ɛba sɛ ɛsɛ sɛ mibu atɛn a, mʼatemmu bɛyɛ atɛntrenee, efisɛ, ɛnyɛ me nko na mebu atɛn; Agya a ɔsomaa me no ka me ho. <verse number="17" style="v"/>Wɔakyerɛw wɔ mo mmara mu se, sɛ adansefo baanu adanse hyia a na ɛkyerɛ sɛ wɔn adanse no yɛ nokware. <verse number="18" style="v"/>Midi me ho adanse na mʼagya a ɔsomaa me no nso di me ho adanse.”</para>
  <para style="p">
    <verse number="19" style="v"/>Nnipa no bisaa no se, “Ɛhe na wʼagya no wɔ?” Yesu buaa wɔn se, “Munnim me, na munnim mʼagya no nso. Sɛ munim me a, anka mubehu mʼagya no nso.”</para>
  <para style="p">
    <verse number="20" style="v"/>Yesu kaa eyinom nyinaa bere a na ɔrekyerɛkyerɛ wɔ asɔredan no mu sikakorabea hɔ no. Obiara antumi amfa ne nsa anka no, efisɛ, na ne bere a ɛsɛ sɛ wɔkyere no no nnui ɛ.</para>
  <para style="p">
    <verse number="21" style="v"/>Yesu san ka kyerɛɛ wɔn se, “Mefi mo nkyɛn makɔ; mobɛhwehwɛ me, na morenhu me. Na mo de, mubewu wɔ mo bɔne mu. Faako a merekɔ no morentumi mma hɔ bi.”</para>
  <para style="p">
    <verse number="22" style="v"/>Yudafo no bisabisaa wɔn ho wɔn ho se, “Ɛhe na ɔrekɔ a ose obi rentumi nkɔ hɔ bi no? Gyama ɔrekɔkum ne ho?”</para>
  <para style="p">
    <verse number="23" style="v"/>Yesu buaa wɔn se, “Mo de, mufi asase so ha, nanso me de, mifi soro na mebae. Mo de, mufi wi yi ase nanso me de, mimfi wi yi ase. <verse number="24" style="v"/>Ɛno nti na meka kyerɛ mo se mubewu wɔ mo bɔne mu no. Na sɛ moannye anni sɛ, ‘Mene nea Mene’ a, mubewu wɔ mo bɔne mu.”</para>
  <para style="p">
    <verse number="25" style="v"/>Wobisaa no se, “Wo koraa, wone hena?” Yesu buaa wɔn se, “Mene nea daa meka kyerɛ mo se meyɛ no. <verse number="26" style="v"/>Mewɔ mo ho nsɛm pii a anka mɛka atia mo. Nanso, nea ɔsomaa me no yɛ ɔnokwafo na asɛm a meka no yɛ nea mate afi ne nkyɛn.” <verse number="27" style="v"/>Nnipa no ante no ase sɛ nʼagya ho asɛm na ɔreka akyerɛ wɔn no.</para>
  <para style="p">
    <verse number="28" style="v"/>Yesu ka kyerɛɛ wɔn se, “Sɛ munya ma Onipa Ba no so wɔ asɛnnua no so a, na mubehu sɛ, ‘Mene nea Mene’ no, na afei mubehu bio sɛ mimfi me ara me pɛ mu nyɛ biribiara, na mmom, nea Agya no somaa me sɛ menka no nko ara na meka. <verse number="29" style="v"/>Nea ɔsomaa me no ka me ho daa. Onnyaw me da, efisɛ, meyɛ nea ɛsɔ nʼani.”</para>
  <para style="p">
    <verse number="30" style="v"/>Nnipa a wɔtee nea Yesu kae no mu dodow no ara gyee no dii.</para>
  <para style="s1">Yudafo ahohoahoa</para>
  <para style="p">
    <verse number="31" style="v"/>Yesu ka kyerɛɛ Yudafo a wogyee no dii no se, “Sɛ mudi me nsɛm so a, moyɛ mʼasuafo. <verse number="32" style="v"/>Ɛno ansa na mubehu nokware no na nokware no bɛma mo ade mo ho.”</para>
  <para style="p">
    <verse number="33" style="v"/>Nnipa no buaa no se, “Yɛn de yɛyɛ Abraham asefo a yɛnkɔɔ nkoasom mu da na ɛyɛ dɛn na woka se wobɛma yɛade yɛn ho?”</para>
  <para style="p">
    <verse number="34" style="v"/>Yesu buaa wɔn se, “Mereka nokware akyerɛ mo sɛ obiara a ɔyɛ bɔne no yɛ bɔne akoa. <verse number="35" style="v"/>Akoa biara nni kyɛfa wɔ abusua mu nanso ɔba de, daa ɔwɔ kyɛfa wɔ abusua mu. <verse number="36" style="v"/>Ɛno nti, sɛ ɔba no ma mode mo ho a, mobɛde mo ho daa. <verse number="37" style="v"/>Migye tom sɛ moyɛ Abraham asefo nanso morehwehwɛ me akum me, efisɛ, munni ne nkyerɛkyerɛ so. <verse number="38" style="v"/>Nea mʼagya ayi akyerɛ me no na meka ho asɛm na mo de, nea mo agya aka akyerɛ mo no na mudi so.”</para>
  <para style="p">
    <verse number="39" style="v"/>Nnipa no kae se, “Yɛn agya ne Abraham.” Yesu nso ka kyerɛɛ wɔn se, “Moyɛ Abraham asefo ampa a, anka ne nnwuma a ɔyɛe no bi pɛpɛɛpɛ na mobɛyɛ. <verse number="40" style="v"/>Nea mayɛ ne sɛ maka nokware a mete fi Agya no nkyɛn akyerɛ mo nanso mohwehwɛ me akum me. Abraham anyɛ biribi a ɛte sɛ eyi. Moreyɛ nea mo agya yɛe.” <verse number="41" style="v"/>Nnipa no san kae se, “Onyankopɔn nko ara ne Agya a yɛwɔ na yɛyɛ ne mma ankasa.”</para>
  <para style="p">
    <verse number="42" style="v"/>Yesu ka kyerɛɛ wɔn se, “Sɛ Onyankopɔn yɛ mo Agya ampa ara a anka mobɛdɔ me, efisɛ, ne nkyɛn na mifi bae na mewɔ ha. Mamfi me pɛ mu na mebae; ɔno na ɔsomaa me. <verse number="43" style="v"/>Adɛn nti na monte nsɛm a mereka yi ase? Efisɛ, mompɛ sɛ mote ase. <verse number="44" style="v"/>Mo de, ɔbonsam ne mo agya, na mopɛ sɛ moyɛ nneɛma a ɔyɛ no nso bi. Ɔyɛ owudifo fi mfitiase. Onni nokware da, efisɛ, ɔnyɛ ɔnokwafo. Sɛ odi atoro a, ɛnyɛ nwonwa efisɛ, ɔyɛ ɔtorofo ne atoro agya. <verse number="45" style="v"/>Nanso me de, esiane sɛ meka nokware nti, na munnye me nni no.</para>
  <para style="p">
    <verse number="46" style="v"/>“Mo mu hena na obetumi aka se midi bɔne bi ho fɔ? Sɛ meka nokware a, adɛn nti na munnye me nni? <verse number="47" style="v"/>Obiara a ofi Onyankopɔn mu no tie Onyankopɔn asɛm. Na mo de, esiane sɛ mumfi Onyankopɔn mu no nti, na muntie nʼasɛm no.”</para>
  <para style="s1">Yesu ne Abraham</para>
  <para style="p">
    <verse number="48" style="v"/>Yudafo no bisaa Yesu se, “Sɛ yɛka se woyɛ Samariani a hohommɔne ahyɛ wo ma a, na yɛboa anaa?”</para>
  <para style="p">
    <verse number="49" style="v"/>Yesu buae se, “Minni hohommɔne. Midi mʼagya ni na mo de munni no ni. <verse number="50" style="v"/>Mempere nhwehwɛ anuonyam mma mʼankasa me ho. Obi wɔ hɔ a ɔhwehwɛ ma me na ɔno nso na odi ma me. <verse number="51" style="v"/>Meka nokware pefee kyerɛ mo se, obiara a odi mʼasɛm so no renwu da.”</para>
  <para style="p">
    <verse number="52" style="v"/>Yudafo no nso ka kyerɛɛ no se, “Afei na yɛahu ampa ara sɛ wowɔ hohommɔne! Abraham wui. Adiyifo no nso wuwui. Nanso wo de woka se, ‘Obiara a odi mʼasɛm so no renwu da.’ <verse number="53" style="v"/>Woyɛ kɛse sen yɛn agya Abraham anaa? Owui; saa ara nso na adiyifo no wuwui. Wususuw sɛ woyɛ hena?”</para>
  <para style="p">
    <verse number="54" style="v"/>Yesu buaa wɔn se, “Sɛ mʼankasa mehyɛ me ho anuonyam a, mʼanuonyam no nka hwee. Mʼagya a mo nso moka se ɔyɛ mo Nyankopɔn no, ɔno na ɔhyɛ me anuonyam. <verse number="55" style="v"/>Mo de, munnim no nanso me de, minim no. Sɛ meka se minnim no a na meyɛ ɔtorofo sɛ mo ara. Minim no na midi nʼasɛm nso so. <verse number="56" style="v"/>Mo agya Abraham ani gyei sɛ obehu me ba a mɛba no. Ohui na nʼani gyei.”</para>
  <para style="p">
    <verse number="57" style="v"/>Yudafo no nso bisaa no se, “Wunnii mfe aduonum koraa na ɛyɛɛ dɛn na wuhuu Abraham?”</para>
  <para style="p">
    <verse number="58" style="v"/>Yesu buae se, “Mereka nokware pefee akyerɛ mo se, ansa na wɔrebɛwo Abraham no, na mete ase.”</para>
  <para style="p">
    <verse number="59" style="v"/>Yudafo no tasee abo sɛ anka wɔde rebesiw no, nanso Yesu kohintawee. Eyi akyi no, ofii asɔredan no mu hɔ kɔe.</para>
  <chapter number="9" style="c"/>
  <para style="s1">Yesu sa onifuraefo bi yare</para>
  <para style="p">
    <verse number="1" style="v"/>Yesu nam no, ohuu aberante bi a wɔwoo no onifuraefo. <verse number="2" style="v"/>Nʼasuafo no bisaa no se, “Kyerɛkyerɛfo, saa onifuraefo yi awofo bɔne a wɔyɛe anaa ɔno ankasa bɔne nti na ama nʼani afura yi?”</para>
  <para style="p">
    <verse number="3" style="v"/>Yesu buae se, “Ɛnyɛ nʼawofo anaa nʼankasa bɔne nti na nʼani afura. Na mmom nʼani afura sɛnea ɛbɛyɛ a Onyankopɔn tumi bɛyɛ ne ho adwuma. <verse number="4" style="v"/>Esiane sɛ adesae nkyɛ ba no nti, ɛsɛ sɛ yɛyɛ nea ɔsomaa me no adwuma a ɔde ahyɛ yɛn nsa no ntɛmntɛm. Sɛ ade sa a, obiara ntumi nyɛ adwuma. <verse number="5" style="v"/>Bere a mewɔ wiase yi de, mene wiase hann no.”</para>
  <para style="p">
    <verse number="6" style="v"/>Ɔkaa saa no, ɔtew ntasu guu fam de fɔtɔw dɔte na ɔde dɔte no sraa onifuraefo no ani so. <verse number="7" style="v"/>Na ɔka kyerɛɛ no se, “Kɔ ɔtare Siloa, a ne nkyerɛase ne ‘Nea Wɔasoma No’, no mu kɔhohoro wʼanim.” Onifuraefo yi kɔe kɔhohoroo nʼanim san bae a afei de ohu ade.</para>
  <para style="p">
    <verse number="8" style="v"/>Onifuraefo no afipamfo a wohuu no sɛ ɔte kwan ho srɛsrɛ ade no huu no no, wobisabisaa wɔn ho wɔn ho se, “Ɛnyɛ aberante a na ɔsrɛsrɛ ade no ni?”</para>
  <para style="p">
    <verse number="9" style="v"/>Ebinom kae se, “Ɛyɛ ɔno,” na afoforo nso kae se, “Dabi, ɛnyɛ ɔno, na mmom, ɔsɛ na ɔsɛ no.” Aberante yi kae se, “Ɛyɛ me.”</para>
  <para style="p">
    <verse number="10" style="v"/>Nnipa no bisaa no se, “Eyɛɛ dɛn na afei wuhu ade yi?”</para>
  <para style="p">
    <verse number="11" style="v"/>Obuaa wɔn se, “Ɔbarima bi a wɔfrɛ no Yesu no fɔtɔw dɔte na ɔde sraa mʼani so na ɔka kyerɛɛ me se, ‘Kɔ ɔtare Siloa mu na kɔhohoro wʼanim’. Enti mekɔe. Mehohoroo mʼanim wiei pɛ na mihuu ade.”</para>
  <para style="p">
    <verse number="12" style="v"/>Wɔsan bisaa no bio se, “Saa Yesu no wɔ he?” Obuaa wɔn se, “Minnim.”</para>
  <para style="s1">Farisifo nsɛmmisa wɔ ayaresa no ho</para>
  <para style="p">
    <verse number="13" style="v"/>Wɔde aberante a na nʼani afura no brɛɛ Farisifo no. <verse number="14" style="v"/>Da a Yesu saa onifuraefo no yare no, na ɛyɛ homeda. <verse number="15" style="v"/>Farisifo no nso bisaa aberante no sɛnea ɛyɛe a afei de ohu ade. Abrante no ka kyerɛɛ wɔn sɛnea Yesu de dɔte a wɔafɔtɔw sraa nʼani so na ɔkɔhonhoroe na ohuu ade no.</para>
  <para style="p">
    <verse number="16" style="v"/>Farisifo no mu bi kae se, “Onipa a ɔyɛɛ saa ade yi mfi Onyankopɔn hɔ, efisɛ, onni homeda mmara no so.” Afoforo nso kae se, “Ɛbɛyɛ dɛn na ɔdebɔneyɛfo a ɔte sɛɛ betumi ayɛ saa anwonwadwuma yi?” Saa akyinnye yi maa mpaepaemu baa wɔn mu.</para>
  <para style="p">
    <verse number="17" style="v"/>Afei Farisifo yi san bisaa aberante no se, “Wo na wuse ɔma wuhuu ade, dɛn asɛm na woka fa ne ho?” Aberante yi buae se, “Migye di sɛ ɔyɛ odiyifo a ofi Onyankopɔn nkyɛn.”</para>
  <para style="p">
    <verse number="18" style="v"/>Yudafo no annye anni ara da sɛ, na saa aberante no yɛ onifuraefo a afei de ohu ade, kosi sɛ wɔsoma ma wɔkɔfrɛɛ nʼawofo bae <verse number="19" style="v"/>ma wobisaa wɔn se, “Mo ba ni anaa? Mokyerɛ sɛ mowoo no no, na ɔyɛ onifuraefo anaa? Ɛyɛɛ dɛn na afei de ohu ade yi?”</para>
  <para style="p">
    <verse number="20" style="v"/>Nʼawofo no buae se, “Yegye tom sɛ ɔyɛ yɛn ba, na yɛwoo no no nso, na ɔyɛ onifuraefo. <verse number="21" style="v"/>Nanso yennim nea enti a afei de ohu ade yi. Saa ara nso na yennim onipa ko a ɔma ohuu ade no. Ɔno ara ni, nʼani nso afi a obetumi akasa ama ne ho enti mummisa no.”</para>
  <para style="p">
    <verse number="22" style="v"/>Nea ɛmaa nʼawofo no kaa saa ne sɛ, na wosuro Yudafo mpanyimfo no a wɔaka se, obiara a ɔbɛka se Yesu ne Agyenkwa no no, wɔbɛpam no afi asɔredan no mu hɔ no. <verse number="23" style="v"/>Eyi nti na nʼawofo no kae se, “Nʼani afi a obetumi akasa ama ne ho enti mummisa no” no.</para>
  <para style="p">
    <verse number="24" style="v"/>Wɔsan frɛɛ aberante a na ɔyɛ onifuraefo no ka kyerɛɛ no se, “Hyɛ bɔ wɔ Onyankopɔn din mu se, asɛm a yɛrebebisa wo yi wobedi nokware. Yenim sɛ saa ɔbarima yi yɛ ɔdebɔneyɛfo.”</para>
  <para style="p">
    <verse number="25" style="v"/>Aberante no buaa wɔn se, “Me de, sɛ ɔyɛ ɔdebɔneyɛfo o, sɛ nso ɔyɛ onipa pa o, ɛno de, minnim. Nea minim ara ne sɛ, kan no na meyɛ anifuraefo na afei de, mihu ade.”</para>
  <para style="p">
    <verse number="26" style="v"/>Wobisaa no bio se, “Dɛn na ɔyɛɛ wo ma wuhuu ade?”</para>
  <para style="p">
    <verse number="27" style="v"/>Aberante no de abufuw buaa wɔn se, “Maka nokware no akyerɛ mo nanso moantie. Dɛn bio na mopɛ sɛ meka kyerɛ mo? Anaasɛ mo nso mopɛ sɛ mobɛyɛ nʼasuafo?”</para>
  <para style="p">
    <verse number="28" style="v"/>Mpanyimfo no yeyaw no san kae se, “Wo mmom na woyɛ saa akoa no suani; na yɛn de, yɛyɛ Mose asuafo. <verse number="29" style="v"/>Yenim pefee sɛ Onyankopɔn kasa kyerɛɛ Mose nanso saa Yesu yi de, faako a ofi mpo, yennim!”</para>
  <para style="p">
    <verse number="30" style="v"/>Aberante yi ka kyerɛɛ mpanyimfo no se, “Ɛyɛ me nwonwa yiye sɛ obi a otumi ma onifuraefo hu ade no, mutumi ka se munnim faako a ofi. <verse number="31" style="v"/>Yenim sɛ Onyankopɔn ntie nnebɔneyɛfo asɛm; na mmom otie nnipa a wodi no ni na wɔyɛ nʼapɛde no. <verse number="32" style="v"/>Efi adebɔ mfiase yɛntee da sɛ obi ama onifuraefo ahu ade da; <verse number="33" style="v"/>sɛ ɔbarima yi mfi Onyankopɔn hɔ a, anka ɔrentumi nyɛ anwonwade a ɛte sɛɛ.”</para>
  <para style="p">
    <verse number="34" style="v"/>Mpanyimfo no nso de abufuw buaa no se, “Ɔdebɔneyɛfo te sɛ wo na wopɛ sɛ wokyerɛkyerɛ yɛn?” Wosunsum no fii asɔredan no mu hɔ.</para>
  <para style="s1">Honhom mu anifurae</para>
  <para style="p">
    <verse number="35" style="v"/>Bere a Yesu tee sɛ wosunsum aberante no fii asɔredan no mu hɔ no no, ɔhwehwɛɛ no bisaa no se, “Wugye Onipa Ba no di anaa?” <verse number="36" style="v"/>Aberante no buaa no se, “Me wura, kyerɛ me saa Onipa Ba no sɛnea ɛbɛyɛ a megye no adi!”</para>
  <para style="p">
    <verse number="37" style="v"/>Yesu ka kyerɛɛ no se, “Woahu no dedaw; ɔno na ɔne wo rekasa yi.”</para>
  <para style="p">
    <verse number="38" style="v"/>Aberante no de anigye kae se, “Awurade, migye midi.” Afei ɔkotow Yesu.</para>
  <para style="p">
    <verse number="39" style="v"/>Yesu kae se, “Mebaa wiase ha sɛ merebebu atɛn na mama wɔn a wɔyɛ honhom mu anifuraefo no ahu ade, na makyerɛ wɔn a wogye di sɛ wohu ade no sɛ, wɔyɛ anifuraefo.”</para>
  <para style="p">
    <verse number="40" style="v"/>Farisifo a na wogyinagyina hɔ no bisaa no se, “Wopɛ sɛ wokyerɛ sɛ yɛyɛ anifuraefo anaa?”</para>
  <para style="p">
    <verse number="41" style="v"/>Yesu bua wɔn se, “Sɛ mugye tom sɛ moyɛ anifuraefo a, ɛnne anka munni nea maka no ho fɔ. Esiane sɛ mugye tom sɛ nea moreyɛ no munim nti, na mudi ho fɔ no.”</para>
  <chapter number="10" style="c"/>
  <para style="s1">Oguanhwɛfo pa no</para>
  <para style="p">
    <verse number="1" style="v"/>“Mereka nokware akyerɛ mo, onipa biara a ɔmfa nguandan kwan ano na ɔforo kɔ mu no yɛ owifo. <verse number="2" style="v"/>Onipa a ɔfa ɔkwan ano kɔ mu no ne oguanhwɛfo no. <verse number="3" style="v"/>Ɔpon no anohwɛfo no bue pon no ma no, na sɛ ɔfrɛ nguan no nso a, wɔte ne nne ma ɔde wɔn fi adi. <verse number="4" style="v"/>Sɛ ɔde wɔn fi adi a, odi nguan no anim na nguan no nso di nʼakyi, efisɛ, wɔte ne nne. <verse number="5" style="v"/>Wɔrenni onipa foforo biara akyi. Na sɛ ɔfrɛ wɔn a, wɔremma, efisɛ, wɔnte ne nne.”</para>
  <para style="p">
    <verse number="6" style="v"/>Yesu buu wɔn saa bɛ yi nanso nnipa no ante no ase.</para>
  <para style="p">
    <verse number="7" style="v"/>Yesu ka kyerɛɛ wɔn bio se, “Mereka nokware akyerɛ mo se, mene nguandan no ano pon no. <verse number="8" style="v"/>Wɔn a wodii mʼanim kan no yɛ awifo ne adwotwafo ɛno nti, nguan no ante wɔn nne, anni wɔn akyi. <verse number="9" style="v"/>Mene ɔpon no. Obiara a ɔnam me so bewura mu no benya nkwa; obewura mu asan afi adi na obenya adidibea. <verse number="10" style="v"/>Owifo ba a, obewia anaasɛ obedi awu anaasɛ ɔbɛsɛe ade. Me de, maba sɛnea ɛbɛyɛ a mubenya nkwa a ɛho nni asɛm biara.</para>
  <para style="p">
    <verse number="11" style="v"/>“Mene Oguanhwɛfo pa no. Oguahwɛfo pa no ne obi a otumi de ne nkwa to hɔ ma ne nguan. <verse number="12" style="v"/>Obi a wɔabɔ no paa sɛ ɔnhwɛ nguan so no nyɛ nguan no wura ɛno nti, sɛ ohu sɛ pataku reba a, oguan gyaw nguan no hɔ na pataku no tow hyɛ nguan no so ma wɔbɔ apete. <verse number="13" style="v"/>Ɔpaani no guan efisɛ, wɔabɔ no paa, na nguan no yiyedi mfa ne ho.</para>
  <para style="p">
    <verse number="14" style="v"/>“Mene Oguanhwɛfo pa no. Minim me nguan na me nguan nso nim me, <verse number="15" style="v"/>sɛnea Agya no nim me na me nso minim Agya no. Masiesie me ho nso sɛ mewu ama nguan no. <verse number="16" style="v"/>Nguan afoforo bi wɔ hɔ a wɔyɛ me de nanso wonnya mmɛkaa saa nguankuw yi ho. Ɛsɛ sɛ mede wɔn nso bɛka saa nguankuw yi ho. Wobetie me nne na wɔbɛyɛ nguankuw baako a oguanhwɛfo baako pɛ na ɔhwɛ wɔn so.</para>
  <para style="p">
    <verse number="17" style="v"/>“Agya no dɔ me efisɛ, masiesie me ho sɛ mede me nkwa bɛto hɔ sɛnea ɛbɛyɛ a daakye me nsa bɛka bio. <verse number="18" style="v"/>Obiara rentumi nnye me nkwa mfi me nsam. Me ara me pɛ mu na mede bɛma. Mewɔ tumi sɛ mede ma na mewɔ tumi nso sɛ mesan gye bio. Eyi ne nea mʼagya ahyɛ me sɛ menyɛ no.”</para>
  <para style="p">
    <verse number="19" style="v"/>Asɛm a Yesu kae no nti ɛmaa mpaepaemu baa Yudafo no mu. <verse number="20" style="v"/>Wɔn mu pii kae se, “Ɔwɔ hohommɔne! Nʼadwene mu ka no! Adɛn nti na mutie no?”</para>
  <para style="p">
    <verse number="21" style="v"/>Afoforo nso kae se, “Onipa a ɔwɔ hohommɔne rentumi nkasa sɛɛ! Ɛbɛyɛ dɛn na obi a ɔwɔ hohommɔne betumi ama anifuraefo ahu ade?”</para>
  <para style="s1">Yudafo nnye Yesu nni</para>
  <para style="p">
    <verse number="22" style="v"/>Ɔpɛ bere bi mu a Asɔredandwira dui wɔ Yerusalem no, <verse number="23" style="v"/>Yesu kɔpasee asɔredan no mu baabi a wɔfrɛ no Solomon abrannaa no so hɔ. <verse number="24" style="v"/>Yudafo no betwaa ne ho hyiae kae se, “Wobɛma yɛatwɛn akosi da bɛn? Sɛ wone Kristo no a, pae mu ka kyerɛ yɛn.”</para>
  <para style="p">
    <verse number="25" style="v"/>Yesu ka kyerɛɛ wɔn se, “Maka akyerɛ mo dedaw nanso munnye me nni. Me nnwuma a menam mʼagya tumi mu yɛ no di me ho adanse, <verse number="26" style="v"/>nanso munnye nni, efisɛ, monyɛ me nguan. <verse number="27" style="v"/>Me nguan te me nne, me nso minim wɔn na wodi mʼakyi. <verse number="28" style="v"/>Mema wɔn nkwa a enni awiei a wɔrenwu da, na obi rentumi nnye wɔn mfi me nsam. <verse number="29" style="v"/>Mʼagya a ɔde wɔn maa me no wɔ tumi sen obiara, na obiara rentumi nnye wɔn mfi me nsam. <verse number="30" style="v"/>Me ne Agya no yɛ baako.”</para>
  <para style="p">
    <verse number="31" style="v"/>Yudafo no san tasee abo sɛ anka wɔde rebesiw no.</para>
  <para style="p">
    <verse number="32" style="v"/>Yesu ka kyerɛɛ wɔn se, “Mayɛ nnwuma pa pii a Agya no de hyɛɛ me nsa sɛ menyɛ no ama moahu, na emu nea ɛwɔ he ho nti na mopɛ sɛ musiw me abo yi?”</para>
  <para style="p">
    <verse number="33" style="v"/>Yudafo no buaa no se, “Ɛnyɛ wo nnwuma pa bi a woayɛ no nti na yɛpɛ sɛ yesiw wo abo, na mmom wʼabususɛm a wokae no nti. Woyɛ onipa dasani nso woyɛ wo ho sɛ Onyankopɔn!”</para>
  <para style="p">
    <verse number="34" style="v"/>Yesu buaa wɔn se, “Wɔakyerɛw wɔ mo ara ankasa mo mmara mu se, Onyankopɔn kae se, ‘Moyɛ anyame.’</para>
  <para style="p">
    <verse number="35" style="v"/>“Ɛno nti, sɛ Onyankopɔn nam anyamesɛm a ɛyɛ nokware so frɛ wɔn a Onyankopɔn asɛm baa wɔn nkyɛn no se ‘anyame’ a, <verse number="36" style="v"/>ɛyɛ dɛn na sɛ nea Agya no somaa no baa wiase no ka se, mene Onyankopɔn Ba no a, muse waka abususɛm? <verse number="37" style="v"/>Sɛ menyɛ nnwuma a mʼagya pɛ sɛ meyɛ no de a, ɛnne munnnye me nnni. <verse number="38" style="v"/>Nanso sɛ meyɛ mʼagya no nnwuma na sɛ munnye me nni mpo a, munnye nnwuma no nni sɛnea ɛbɛyɛ a mubegye adi sɛ Agya no wɔ me mu na me nso mewɔ ne mu.”</para>
  <para style="p">
    <verse number="39" style="v"/>Nkurɔfo no pɛe sɛ wɔkyere no bio nanso wɔantumi. <verse number="40" style="v"/>Yesu san twa kɔɔ Yordan agya wɔ faako a Yohane bɔ asu no kɔtenaa hɔ. <verse number="41" style="v"/>Nnipa bebree kɔɔ ne nkyɛn. Wɔn mu dodow no ara kae se, “Yohane anyɛ anwonwade, nanso biribiara a ɔka faa saa ɔbarima yi ho no yɛ nokware.” <verse number="42" style="v"/>Nnipa a wɔwɔ hɔ no mu bebree gyee no dii.</para>
  <chapter number="11" style="c"/>
  <para style="s1">Lasaro</para>
  <para style="p">
    <verse number="1" style="v"/>Ɔbarima bi tenaa ase wɔ Betania a na wɔfrɛ no Lasaro. Betania yi yɛ kurow a na Maria ne ne nua Marta fi mu. Da bi saa ɔbarima yi yaree. <verse number="2" style="v"/>Saa Maria yi na ne nua ne Lasaro a na ɔyare no na ohwiee ngo guu Awurade nan ase de ne tinhwi popae no. <verse number="3" style="v"/>Anuanom yi soma kɔɔ Yesu nkyɛn kɔka kyerɛɛ no se, “Awurade, wo dɔfo no yare.”</para>
  <para style="p">
    <verse number="4" style="v"/>Yesu tee nkra no, ɔkae se, “Ɛnyɛ saa yare yi na ebekum Lasaro. Mmom, Onyankopɔn pɛ sɛ ɔfa saa yare yi so hyɛ ne ho anuonyam na saa anuonyam yi bi nso ka Onipa Ba no.”</para>
  <para style="p">
    <verse number="5" style="v"/>Na Yesu pɛ Marta ne ne nuabea no ne Lasaro asɛm yiye. <verse number="6" style="v"/>Bere a Yesu tee nkra sɛ Lasaro yare denneenen no, wankɔ saa bere no ara mu; ɔtenaa hɔ nnanu. <verse number="7" style="v"/>Afei ɔka kyerɛɛ nʼasuafo no se, “Momma yɛnsan nkɔ Yudea.”</para>
  <para style="p">
    <verse number="8" style="v"/>Nanso asuafo no ka kyerɛɛ no se, “Kyerɛkyerɛfo, ɛnkyɛe biara na Yudafo no pɛe sɛ wosiw wo abo ɛnna afei wuse yɛnsan nkɔ hɔ bio yi?”</para>
  <para style="p">
    <verse number="9" style="v"/>Yesu kae se, “Nnɔnhwere dumien na ɛwɔ da koro mu, meboa anaa? Ɛno nti sɛ obi nam hann mu a, ɔrenhintiw, efisɛ, ɔnam wiase hann mu. <verse number="10" style="v"/>Nanso sɛ ɔnam anadwo sum mu a, obehintiw, efisɛ, ɔnam sum mu.” <verse number="11" style="v"/>Yesu san kae se, “Yɛn adamfo Lasaro ada na merekɔ akonyan no.”</para>
  <para style="p">
    <verse number="12" style="v"/>Asuafo no ka kyerɛɛ Yesu se, “Awurade, sɛ wada de a, ɛnne na ne ho bɛtɔ no.” <verse number="13" style="v"/>Na Yesu kyerɛ sɛ Lasaro awu nanso asuafo no de, na wosusuw sɛ nna ara na wada.</para>
  <para style="p">
    <verse number="14" style="v"/>Ɛno nti, Yesu ka kyerɛɛ wɔn pefee se, “Lasaro awu; <verse number="15" style="v"/>nanso mo nti, ɛyɛ me anigye sɛ na minni hɔ sɛnea ɛbɛyɛ a mubegye adi. Momma yɛnkɔ ne nkyɛn.”</para>
  <para style="p">
    <verse number="16" style="v"/>Toma a wɔfrɛ no Ata no ka kyerɛɛ ne mfɛfo asuafo no se, “Momma yɛne Kyerɛkyerɛfo no nyinaa nkɔ na yɛne no nkowu.”</para>
  <para style="s1">Lasaro wu ne ne sie</para>
  <para style="p">
    <verse number="17" style="v"/>Yesu duu Betania no, na Lasaro awu ma wɔasie no ma adi nnanan. <verse number="18" style="v"/>Efi Betania rekɔ Yerusalem no nnu akwansin abien, <verse number="19" style="v"/>na saa bere no, na Yudafo bebree aba Marta ne Maria nkyɛn sɛ wɔrebegyam wɔn wɔ wɔn nua no wu no ho. <verse number="20" style="v"/>Marta tee sɛ Yesu reba no, ofii adi kohyiaa no, na Maria de, ɔtenaa fie. <verse number="21" style="v"/>Marta ka kyerɛɛ Yesu se, “Ao Awurade, sɛ wowɔ ha a, anka me nua no anwu! <verse number="22" style="v"/>Minim mpo sɛ saa bere yi mu biribiara a wubebisa Onyankopɔn sɛ ɔnyɛ mma wo no, ɔbɛyɛ.”</para>
  <para style="p">
    <verse number="23" style="v"/>Yesu ka kyerɛɛ no se, “Wo nua no bɛsan anya nkwa bio.”</para>
  <para style="p">
    <verse number="24" style="v"/>Marta buaa no se, “Awurade, minim sɛ owusɔre da no ɔno nso bɛsɔre.”</para>
  <para style="p">
    <verse number="25" style="v"/>Yesu ka kyerɛɛ no se, “Me na minyan awufo ma wɔn nkwa. Obiara a ogye me di no, sɛ wawu mpo a, ɔbɛsan anya nkwa. <verse number="26" style="v"/>Na obiara a ɔte ase na ogye me di no, renwu da. Wugye eyi di anaa?” <verse number="27" style="v"/>Marta buae se, “Awurade, migye midi. Migye midi sɛ wone Kristo Agyenkwa a ɔne Onyankopɔn Ba a ɔreba wiase no.”</para>
  <para style="s1">Yesu su Lasaro</para>
  <para style="p">
    <verse number="28" style="v"/>Marta kaa saa asɛm yi wiei no, ɔkɔfrɛɛ ne nua Maria de no kɔɔ kokoam ka kyerɛɛ no se, “Kyerɛkyerɛfo no aba na wabisa wʼase.” <verse number="29" style="v"/>Maria tee saa asɛm yi no, ɔyɛɛ ntɛm kohyiaa Yesu.</para>
  <para style="p">
    <verse number="30" style="v"/>Saa bere no na Yesu mmeduu akuraa no ase hɔ. Na ɔda so wɔ faako a Marta hyiaa no hɔ no. <verse number="31" style="v"/>Bere a Yudafo a wɔwɔ fie hɔ regyam Maria no hui sɛ wasɔre ɔhare so refi adi no, wodii nʼakyi, efisɛ, na wosusuw sɛ ɔrekɔ da no so akosu.</para>
  <para style="p">
    <verse number="32" style="v"/>Maria duu faako a Yesu wɔ no, ɔkotow ne nan ase kae se, “Ao Awurade, sɛ wowɔ ha, a anka me nua no anwu.”</para>
  <para style="p">
    <verse number="33" style="v"/>Yesu hui sɛ Maria ne Yudafo a wɔka ne ho no resu no, ɛhaw no yiye na ne werɛ howee. <verse number="34" style="v"/>Obisaa wɔn se, “Ɛhe na musiee no?” Wobuaa no se, “Awurade, bra na yɛnkɔkyerɛ wo.” <verse number="35" style="v"/>Yesu sui.</para>
  <para style="p">
    <verse number="36" style="v"/>Yudafo no hui sɛ ɔresu no, wɔkae se, “Eyi kyerɛ ɔdɔ a ɔde dɔ no.” <verse number="37" style="v"/>Wɔn mu bi kae se, “Onipa a ɔmaa onifuraefo huu ade no, munnye nni sɛ anka obetumi agye Lasaro nkwa anaa?”</para>
  <para style="s1">Yesu nyan Lasaro fi awufo mu</para>
  <para style="p">
    <verse number="38" style="v"/>Asɛm a nkurɔfo no kae no hyee Yesu maa ne werɛ san howee. Afei ɔkɔɔ ɛda a wɔde ɔbo ahini ano no so.</para>
  <para style="p">
    <verse number="39" style="v"/>Yesu hyɛɛ wɔn sɛ, “Munyi ɔbo a ehini ɛda no ano no.” Marta a ɔyɛ owufo no nuabea no kae se, “Awurade, ɛbɛyɛ nnanan ni a yebesiee no enti saa bere yi de, ɛbɔn.”</para>
  <para style="p">
    <verse number="40" style="v"/>Yesu ka kyerɛɛ Marta se, “Manka ankyerɛ wo se, sɛ wugye di a wubehu Onyankopɔn anuonyam?”</para>
  <para style="p">
    <verse number="41" style="v"/>Woyii ɔbo no fii ɛda no ano. Afei Yesu hwɛɛ soro, bɔɔ mpae se, “Agya, meda wo ase sɛ wutie me. <verse number="42" style="v"/>Minim sɛ wutie me daa nyinaa nanso esiane nnipa a wɔwɔ ha nti na mereka eyi sɛnea ɛbɛyɛ a wobegye adi sɛ wo na wosomaa me.” <verse number="43" style="v"/>Ɔkaa eyi wiei no, ɔteɛɛm dennen se, “Lasaro, sɔre bra!”</para>
  <para style="p">
    <verse number="44" style="v"/>Lasaro sɔre bae a ntama a wɔde kyekyeree ne nsa ne ne nan ne nʼanim no da so kyekyere no. Yesu ka kyerɛɛ wɔn se, “Monsan ne ho ntama no na ɔnkɔ.”</para>
  <para style="s1">Yudafo bɔ Yesu ho pɔw</para>
  <para style="p">
    <verse number="45" style="v"/>Yudafo a wɔbɛsraa Maria na wohuu nea Yesu yɛe no mu bebree gyee no dii. <verse number="46" style="v"/>Na wɔn mu bi nso kɔɔ Farisifo no hɔ kɔkaa nea esii no nyinaa kyerɛɛ wɔn.</para>
  <para style="p">
    <verse number="47" style="v"/>Enti Farisifo no ne asɔfo mpanyin no hyiaa baguafo no kae se, “Dɛn na yɛnyɛ? Monhwɛ anwonwade a saa onipa yi reyɛ! <verse number="48" style="v"/>Sɛ yɛma ɔkɔ so yɛ nea ɔreyɛ yi a, nnipa nyinaa begye no adi na wɔadi nʼakyi. Sɛ ɛba saa a, Roma aban bebisa yɛn asɛm na wasɛe yɛn asɔredan ne ɔman mu yi nyinaa.”</para>
  <para style="p">
    <verse number="49" style="v"/>Kaiafa a saa bere no na ɔyɛ ɔsɔfo panyin no kae se, “Mo de, munnim hwee! <verse number="50" style="v"/>Munnim sɛ eye ma mo sɛ onipa baako bewu ama nnipa no nyinaa sen sɛ wɔbɛsɛe ɔman mu no nyinaa?”</para>
  <para style="p">
    <verse number="51" style="v"/>Emfi ɔno ankasa ne tumi mu na ɔkaa saa asɛm yi. Efisɛ, esiane sɛ na ɔyɛ ɔsɔfo panyin saa bere no nti, na ɔhyɛɛ nkɔm sɛ Yesu bewu de agye mo nkwa; <verse number="52" style="v"/>na ɛnyɛ wɔn nko na mmom ɛnam eyi so bɛma Onyankopɔn mma a wɔabɔ ahwete no nyinaa ano aboa, na wɔayɛ ɔman baako. <verse number="53" style="v"/>Efi saa bere no, Yudafo mpanyin no faa adwene sɛ wobekum Yesu.</para>
  <para style="p">
    <verse number="54" style="v"/>Eyi nti, Yesu anyi ne ho adi wɔ Yudea na ofi hɔ kɔɔ sare so kurow bi a wɔfrɛ no Efraim ne nʼasuafo no kɔtenaa hɔ.</para>
  <para style="p">
    <verse number="55" style="v"/>Na Yudafo Twam Afahyɛ no rebɛn nti nnipa pii fifi wɔn nkuraase kɔɔ Yerusalem sɛ wɔrekodwira wɔn ho de atwɛn afahyɛ no. <verse number="56" style="v"/>Na wɔrehwehwɛ Yesu ahu no, ɛno nti, woduu asɔredan mu hɔ no, wobisabisaa wɔn ho wɔn ho se, “Mugye di sɛ Yesu bɛba afahyɛ yi bi anaa?” Ebinom kae se, “Yennye nni.” <verse number="57" style="v"/>Saa bere yi na asɔfo mpanyin ne Farisifo no ahyɛ sɛ, sɛ obi nim baabi a Yesu wɔ a, ɔnkyerɛ na wɔnkɔkyere no.</para>
  <chapter number="12" style="c"/>
  <para style="s1">Wɔsra Yesu ngo wɔ Betania</para>
  <para style="p">
    <verse number="1" style="v"/>Aka nnansia na Twam Afahyɛ no adu no, Yesu kɔɔ Betania, kurow a na Lasaro a Yesu nyanee no fi awufo mu no te mu no mu. <verse number="2" style="v"/>Wɔtow Yesu pon. Marta na ɔsomee wɔ saa opontow yi ase. Lasaro tenaa Yesu nkyɛn pɛɛ wɔ ɔpon no ho. <verse number="3" style="v"/>Wɔredidi no, Maria faa ngohuam bi a ne bo yɛ den behwie guu Yesu nan ase de ne tinhwi popae. Ngo no hua gyee ofie hɔ nyinaa.</para>
  <para style="p">
    <verse number="4" style="v"/>Yuda Iskariot a ɔyɛ asuafo no mu baako a akyiri yi obeyi Yesu ama no ani annye nea ɔbea yi yɛe no ho, <verse number="5" style="v"/>enti ɔkae se, “Adɛn nti na wantɔn saa ngohuam yi na yɛamfa sika no amma ahiafo?” <verse number="6" style="v"/>Ɛnyɛ sɛ na odwen ahiafo ho nti na ɔkaa saa asɛm yi, na mmom na ɔyɛ ɔkorɔmfo na esiane sɛ na ɔhwɛ asuafo no sika so nti, na owiawia bi.</para>
  <para style="p">
    <verse number="7" style="v"/>Yesu kae se, “Munnyaa ɔbea yi haw! Nea ɔbea yi ayɛ yi, ɔde asiesie me ama me wu. <verse number="8" style="v"/>Mo ne ahiafo na ɛwɔ hɔ bere biara, na me de, me ne mo rentena hɔ daa.”</para>
  <para style="p">
    <verse number="9" style="v"/>Bere a Yudafo no tee sɛ Yesu wɔ Betania no, wɔn mu pii kɔɔ hɔ; ɛnyɛ Yesu nko nti na wɔkɔɔ hɔ, na mmom, wɔkɔɔ hɔ sɛ wɔrekɔhwɛ Lasaro a Yesu nyanee no fii awufo mu no nso. <verse number="10" style="v"/>Afei, asɔfo mpanyin no bɔɔ pɔw sɛ wobekum Lasaro nso, <verse number="11" style="v"/>efisɛ, esiane Lasaro wusɔre no nti, na nnipa bebree retwe wɔn ho afi Yudafo mpanyin no ho abedi Yesu akyi.</para>
  <para style="s1">Yesu kɔ Yerusalem</para>
  <para style="p">
    <verse number="12" style="v"/>Ade kyee no, nnipadɔm a wɔaba Twam Afahyɛ no tee sɛ Yesu reba Yerusalem no, <verse number="13" style="v"/>wobubuu berɛw de kohyiaa no kwan de ahurusi teɛteɛɛm se, “Hosiana! Nhyira nka nea ɔreba wɔ Awurade din mu no. Nhyira nka Israelhene!”</para>
  <para style="p">
    <verse number="14" style="v"/>Yesu rekɔ no, na ɔte afurum ba bi so sɛnea Kyerɛwsɛm hyɛɛ ho nkɔm se, <verse number="15" style="v"/>“Nsuro, Sion babea! Hwɛ sɛ wo hene te afurum ba so reba wo nkyɛn.”</para>
  <para style="p">
    <verse number="16" style="v"/>Mfitiase no, asuafo no ante eyinom nyinaa ase kosii sɛ wɔhyɛɛ Yesu anuonyam no ansa na wɔrekae sɛ, Kyerɛwsɛm no aka saa asɛm yi nyinaa afa no ho dedaw na ɛno ara ne nea wɔayɛ ama no no.</para>
  <para style="p">
    <verse number="17" style="v"/>Nnipa a na wɔwɔ hɔ a wɔhui sɛ Yesu nyanee Lasaro fii awufo mu no kaa asɛm a esii no kyerɛɛ afoforo. <verse number="18" style="v"/>Eyi nti na nnipa bebree kɔe sɛ wɔrekohyia Yesu kwan no, efisɛ, na wɔate sɛ wayɛ anwonwade.</para>
  <para style="p">
    <verse number="19" style="v"/>Farisifo no huu nea ɛrekɔ so no, wɔkae se, “Anyɛ ye! Monhwɛ sɛ nnipa no nyinaa atu adi nʼakyi!”</para>
  <para style="s1">Yesu hyɛ ne wu ho nkɔm</para>
  <para style="p">
    <verse number="20" style="v"/>Afahyɛ bere no mu no, Helafo bi nso kɔɔ Yerusalem sɛ wɔrekɔsom. <verse number="21" style="v"/>Wɔkɔɔ Filipo a ofi Betsaida no nkyɛn kɔka kyerɛɛ no se, “Owura, yɛpɛ sɛ yehu Yesu.” <verse number="22" style="v"/>Filipo kɔbɔɔ Andrea amanneɛ maa wɔn baanu kɔka kyerɛɛ Yesu.</para>
  <para style="p">
    <verse number="23" style="v"/>Yesu ka kyerɛɛ wɔn se, “Bere no aso sɛ wɔbɛhyɛ Onipa ba no anuonyam. <verse number="24" style="v"/>Mereka nokware akyerɛ mo se, sɛ wɔamfa burofua anhyɛ fam amma amporɔw na amfifi a, ɛda so yɛ burofua no ara, nanso sɛ ɛporɔw na efifi a, ɛsow aba pii. <verse number="25" style="v"/>Obiara a ɔdɔ ne kra no, bɛhwere ne nkwa, na nea ɔnnɔ ne kra no, benya nkwa a enni awiei.</para>
  <para style="p">
    <verse number="26" style="v"/>“Obiara a ɔpɛ sɛ ɔsom me no, ɛsɛ sɛ odi mʼakyi; na baabiara a mewɔ no, ɛsɛ sɛ mʼasomfo nso wɔ hɔ bi.”</para>
  <para style="p">
    <verse number="27" style="v"/>Yesu kae se, “Afei de, me kra ho yeraw no na asɛm bɛn na menka? Menka se, ‘Agya, gye me fi saa amanehunu yi mu anaa?’ Nanso eyi nti na wosomaa me baa wiase sɛ mimmehu amane. <verse number="28" style="v"/>Agya, hyɛ wo din anuonyam!” Ɔkasa wiei no, nne bi fi soro kae se, “Mahyɛ no anuonyam dedaw na mɛsan mahyɛ no bio.” <verse number="29" style="v"/>Nnipakuw a na wɔwɔ hɔ no tee nne no, wɔkae se aprannaa na ɛrebobɔ mu. Ebinom nso kae se, ɔsoro bɔfo na ɔkasa kyerɛɛ no.</para>
  <para style="p">
    <verse number="30" style="v"/>Nanso Yesu ka kyerɛɛ wɔn se, “Mo nti na saa nne yi kasae na ɛnyɛ me nti. <verse number="31" style="v"/>Afei bere adu sɛ wobu wiase atɛn na wotu ɔbonsam a odi wiase so no gu. <verse number="32" style="v"/>Sɛ wonya ma me so fi asase mu a, mɛtwe nnipa nyinaa aba me nkyɛn.” <verse number="33" style="v"/>Ɔkaa eyi de kyerɛɛ owu ko a obewu no.</para>
  <para style="p">
    <verse number="34" style="v"/>Nnipa no kae se, “Kyerɛwsɛm no di adanse sɛ, Agyenkwa no renwu da. Adɛn nti na woka kyerɛ yɛn se, ɛsɛ sɛ wɔma Onipa Ba no so? Hena ne saa Onipa Ba no?”</para>
  <para style="p">
    <verse number="35" style="v"/>Yesu buaa wɔn se, “Me hann no bɛhyerɛn ama mo mmere tiaa bi mu. Ɛno nti, monnantew mu bere a mowɔ saa hann no mu yi nkɔ baabiara a mopɛ sɛ mokɔ ansa na sum aduru; anyɛ saa a morenhu kwan. <verse number="36" style="v"/>Bere a mowɔ hann mu yi, munnye hann no nni na moayɛ hann no mma.” Yesu kaa nsɛm yi wiei no, ofii hɔ de ne ho kohintawee.</para>
  <para style="s1">Yudafo gu so gye akyinnye</para>
  <para style="p">
    <verse number="37" style="v"/>Ɛwom sɛ na Yesu ayɛ anwonwade ahorow ama Yudafo no ahu de, nanso na wonnye no nni ara. <verse number="38" style="v"/>Eyi ne odiyifo Yesaia asɛm a ɔkae se, “Awurade, hena na obegye yɛn adi? Na hena nso na obegye wʼanwonwadwuma no adi sɛ adansedi?” <verse number="39" style="v"/>Yudafo no annye anni efisɛ, na odiyifo Yesaia asan aka se, <verse number="40" style="v"/>“Onyankopɔn afura wɔn ani, na wapirim wɔn koma sɛnea ɛbɛyɛ a wɔrenhu ade na wɔrente biribiara ase, anaasɛ wɔbɛdan aba me nkyɛn na masa wɔn yare.” <verse number="41" style="v"/>Yesaia kaa eyi faa Yesu anuonyam a daakye obenya a Onyankopɔn yi kyerɛɛ no no ho.</para>
  <para style="p">
    <verse number="42" style="v"/>Mpo, na Yudafo mpanyin no mu pii gye Yesu di, nanso na wosuro sɛ, sɛ Farisifo no hu wɔn a, wɔremma wɔmma asɔredan no mu bio. <verse number="43" style="v"/>Na wɔpɛ sɛ nnipa bɛkamfo wɔn sen sɛ Onyankopɔn bɛhyɛ wɔn anuonyam.</para>
  <para style="p">
    <verse number="44" style="v"/>Yesu teɛɛm se, “Obiara a ogye me di no, ɛnyɛ me nko na ogye me di, na ogye nea ɔsomaa me no nso di. <verse number="45" style="v"/>Na nea ohu me no hu nea ɔsomaa me no nso. <verse number="46" style="v"/>Maba wiase sɛ hann, na obiara a ogye me di no ankɔ so antena sum mu. <verse number="47" style="v"/>Obiara a ɔte mʼasɛm na onni so no, meremmu no atɛn. Efisɛ, mamma sɛ merebebu nnipa atɛn, na mmom mebae sɛ merebegye wɔn nkwa. <verse number="48" style="v"/>Obiara a ɔpo me na onnye mʼasɛm nni no, ɔtemmufo bi wɔ hɔ a obebu no atɛn. Me nsɛm a maka akyerɛ mo no na atemmu da no ebebu mo atɛn. <verse number="49" style="v"/>Nsɛm a maka no nyinaa, ɛnyɛ me ara ankasa mʼadwene na mede ka kyerɛɛ mo, na mmom ɛyɛ nea Agya no ka kyerɛɛ me sɛ menka nkyerɛ mo no.</para>
  <para style="p">
    <verse number="50" style="v"/>“Minim sɛ asɛm biara a Agya no ahyɛ me sɛ menka no de nnipa kɔ nkwa a enni awiei mu; enti asɛm a ɔbɛka akyerɛ me se menka biara no, ɛno na meka!”</para>
  <chapter number="13" style="c"/>
  <para style="s1">Yesu hohoro nʼasuafo nan ase</para>
  <para style="p">
    <verse number="1" style="v"/>Ade rebɛkye ama Twam Afahyɛ no adu no, Yesu hui sɛ afei bere aso sɛ ofi wiase kɔ nʼagya nkyɛn. Yesu yɛ obi a na ɔdɔ nʼakyidifo, na ɔdɔɔ wɔn kosii sɛ owui. <verse number="2" style="v"/>Bere a na Yesu ne nʼasuafo te adidii no, ɔbonsam kɔhyɛɛ Yuda Iskariot a ɔyɛ Simon ba no mu sɛ onyi Yesu mma. <verse number="3" style="v"/>Yesu nim sɛ nʼagya de tumi nyinaa ahyɛ ne nsa, na ofi Onyankopɔn nkyɛn na ɔbae, na ɔresan akɔ ne nkyɛn. <verse number="4" style="v"/>Yesu sɔre fii didipon no ho, yii nʼatade nguguso guu hɔ, de mpopaho twaa nʼasen. <verse number="5" style="v"/>Ohwiee nsu guu kankyee bi mu na ofitii ase hohoroo asuafo no nan ase de mpopaho no popae. <verse number="6" style="v"/>Bere a Yesu duu Simon Petro so no, Petro bisaa no se, “Awurade, worebɛhohoro me nan ase anaa?”</para>
  <para style="p">
    <verse number="7" style="v"/>Yesu buaa no se, “Nea mereyɛ yi, worente ase mprempren, nanso akyiri yi wobɛte ase.”</para>
  <para style="p">
    <verse number="8" style="v"/>Petro ampene asɛm a ɔkae no so kae se, “Ɛnyɛ wo na ɛsɛ sɛ wohohoro me nan ase.” Yesu ka kyerɛɛ no se, “Sɛ manhohoro wo nan ase a, na wonka me ho.”</para>
  <para style="p">
    <verse number="9" style="v"/>Simon Petro kae se, “Awurade, ɛnne na ɛnyɛ me nan ase nko, na mmom, me nsa ho ne me tirim nso ka ho.”</para>
  <para style="p">
    <verse number="10" style="v"/>Yesu ka kyerɛɛ no se, “Obiara a waguare no, aguare ho nhia no bio gye ne nan ase nko na ɛsɛ sɛ ɔhohoro, efisɛ, ne nipadua no de, efi biara nni ho. Mo nyinaa ho afi, gye mo mu baako pɛ.” <verse number="11" style="v"/>Na Yesu nim onipa ko a ɔrebeyi no ama no, ɛno nti na ɔkae se ɛnyɛ wɔn nyinaa na wɔn ho afi no.</para>
  <para style="p">
    <verse number="12" style="v"/>Yesu hohoroo wɔn nan ase wiei no, ɔfaa nʼatade nguguso no hyɛe, san kɔtenaa didipon no ho. Afei obisaa nʼasuafo no se, “Mote nea mayɛ yi ase anaa? <verse number="13" style="v"/>Mofrɛ me Kyerɛkyerɛfo ne Awurade a, mudi me frɛ; efisɛ, ɛno ne nea meyɛ. <verse number="14" style="v"/>Sɛ me a meyɛ mo Awurade ne Kyerɛkyerɛfo no mpo ahohoro mo nan ase a, ɛnne, na ɛsɛ sɛ mo nso mohohorohohoro mo ho mo ho nan ase.</para>
  <para style="p">
    <verse number="15" style="v"/>“Mayɛ eyi de ayɛ nhwɛso ama mo sɛnea mo nso mobɛyɛ saa ara. <verse number="16" style="v"/>Mereka nokware akyerɛ mo se, akoa nsen ne wura; saa ara nso na ɔsomafo nsen nea ɔsomaa no no. <verse number="17" style="v"/>Afei a moate nea meyɛe no ase yi, sɛ moyɛ saa bi a, mubenya nhyira.</para>
  <para style="p">
    <verse number="18" style="v"/>“Ɛnyɛ mo nyinaa na mereka saa asɛm yi akyerɛ mo; minim wɔn a mayi wɔn. Nanso ɛsɛ sɛ Kyerɛwsɛm a ɛka se, ‘Onipa a ɔne me to nsa didi no, beyi me ama’ no, ba mu. <verse number="19" style="v"/>Mereka eyinom nyinaa akyerɛ mo ansa na aba mu sɛnea ɛbɛyɛ a, mubegye adi.</para>
  <para style="p">
    <verse number="20" style="v"/>“Mereka nokware akyerɛ mo se, obiara a obegye nea mʼasoma no no, ogye me nso, na obiara a ogye me no nso, gye nea ɔsomaa me no.”</para>
  <para style="s1">Yesu hyɛ nea obeyi no ama no ho nkɔm</para>
  <para style="p">
    <verse number="21" style="v"/>Yesu kaa eyinom nyinaa wiei no, ne ho yeraw no ma ɔpaee mu kae se, “Mereka nokware akyerɛ mo, mo mu baako beyi me ama!” <verse number="22" style="v"/>Asuafo no de ahodwiriw hwehwɛhwehwɛɛ wɔn ho wɔn ho anim pɛe sɛ wohu nea ɔde no no. <verse number="23" style="v"/>Na asuafo no mu baako a Yesu pɛ nʼasɛm no te ne nkyɛn pɛɛ. <verse number="24" style="v"/>Simon Petro buu nʼani se, “Bisa no na ɔnkyerɛ wo onipa ko a ɔreka ne ho asɛm no.”</para>
  <para style="p">
    <verse number="25" style="v"/>Ɛno nti saa osuani no twiw bɛn Yesu bisaa no se, “Awurade, ɛyɛ hena?”</para>
  <para style="p">
    <verse number="26" style="v"/>Yesu buae se, “Nea mede abodoo bɛbɔ nsa no mu ama no no, ɔno na obeyi me ama.” Na ɔde abodoo bɔɔ nsa mu de maa Yuda a ɔyɛ Simon Iskariot ba no.</para>
  <para style="p">
    <verse number="27" style="v"/>Bere a Yuda gyee abodoo no pɛ na ɔbonsam bɛhyɛɛ ne mu. Yesu ka kyerɛɛ no se, “Nea wopɛ sɛ woyɛ no, yɛ no ntɛm!”</para>
  <para style="p">
    <verse number="28" style="v"/>Wɔn a na wɔte adidii no mu biara ante asɛm a Yesu ka kyerɛɛ no no ase. <verse number="29" style="v"/>Esiane sɛ Yuda na ɔhwɛ asuafo no sika so nti, na wosusuw sɛ, Yesu reka akyerɛ no se, ɔnkɔtɔ biribi a ɛho hia ma afahyɛ no anaasɛ ɔnkɔma ahiafo biribi. <verse number="30" style="v"/>Yuda gyee abodoo no pɛ na ofii adi; saa bere no na ɛyɛ anadwo.</para>
  <para style="s1">Ahyɛde foforo</para>
  <para style="p">
    <verse number="31" style="v"/>Yuda fii adi kɔe akyi no, Yesu kae se, “Afei na Onipa Ba no anuonyam ada adi; na Onyankopɔn nam Ɔba no so ada nʼanuonyam adi. <verse number="32" style="v"/>Na sɛ ɛnam Ɔba no so na Onyankopɔn anuonyam da adi a, ɛnne na Onyankopɔn nam ne tumi so bɛda Onipa Ba no anuonyam adi. Ɔbɛyɛ eyi ntɛm so. <verse number="33" style="v"/>Me mma, ɛrenkyɛ biara, megyaw mo hɔ. Sɛnea meka kyerɛɛ Yudafo mpanyin no, mobɛhwehwɛ me nanso, morentumi mma faako a merekɔ hɔ no.</para>
  <para style="p">
    <verse number="34" style="v"/>“Ahyɛde foforo na mede regyaw mo se, ‘Monnodɔ mo ho sɛnea medɔ mo no. <verse number="35" style="v"/>Na sɛ mododɔ mo ho mo ho a, obiara behu sɛ moyɛ mʼasuafo.’ ”</para>
  <para style="s1">Yesu hyɛ Petro ho nkɔm</para>
  <para style="p">
    <verse number="36" style="v"/>Simon Petro bisaa Yesu se, “Awurade, ɛhe na worekɔ?” Yesu buaa no se, “Faako a merekɔ no de, worentumi nni mʼakyi; daakye bi wobɛba abɛka me ho.”</para>
  <para style="p">
    <verse number="37" style="v"/>Petro bisaa no se, “Awurade, adɛn nti na merentumi nni wʼakyi saa bere yi? Ɛyɛ owu mpo a, mewu ama wo.”</para>
  <para style="p">
    <verse number="38" style="v"/>Yesu bisaa no se, “Woasiesie wo ho ampa ara sɛ wubewu ama me anaa? Mereka nokware akyerɛ wo se, ansa na akokɔ bɛbɔn no, na woapa me mpɛn abiɛsa.”</para>
  <chapter number="14" style="c"/>
  <para style="s1">Yesu ne ɔkwan no</para>
  <para style="p">
    <verse number="1" style="v"/>Yesu ka kyerɛɛ nʼasuafo no se, “Mommma mo koma nntu. Munnye Onyankopɔn nni na munnye me nso nni. <verse number="2" style="v"/>Tenabea bebree wɔ mʼagya fi, ɛno nti, merekɔ akosiesie baabi ama mo. Sɛ asɛm a mereka yi nyɛ nokware a, anka merenka nkyerɛ mo. <verse number="3" style="v"/>Na sɛ mekɔ na mekosiesie baabi ma mo a, mɛsan aba abɛfa mo akɔ na me ne mo akɔtena. <verse number="4" style="v"/>Munim faako a merekɔ no ne ɔkwan ko a mobɛfa so aba hɔ bi.”</para>
  <para style="p">
    <verse number="5" style="v"/>Toma bisaa no se, “Awurade, yennim faako a worekɔ na yɛbɛyɛ dɛn ahu kwan aba hɔ bi.”</para>
  <para style="p">
    <verse number="6" style="v"/>Yesu buae se, “Mene kwan no, ne nokware no, ne nkwa no; obi ntumi nkɔ Agya no hɔ gye sɛ ɔfa me so.” <verse number="7" style="v"/>Yesu kae bio se, “Afei a moahu onipa ko a meyɛ yi, saa ara nso na mubehu mʼagya no, na efi saa bere yi munim no, efisɛ, moahu no!”</para>
  <para style="p">
    <verse number="8" style="v"/>Filipo bisaa no se, “Awurade, kyerɛ yɛn Agya no, efisɛ, nea yɛrehwehwɛ ara ne no.”</para>
  <para style="p">
    <verse number="9" style="v"/>Yesu buae no se, “Filipo, enti me ne mo nantewee dedaadaw yi, wunnim onipa ko a meyɛ? Obiara a onim onipa ko a meyɛ no nim mʼagya no. Adɛn nti na woka se, ‘Kyerɛ yɛn Agya’ no? <verse number="10" style="v"/>Filipo, wunnye nni sɛ mewɔ Agya no mu na Agya no nso wɔ me mu?” Yesu san ka kyerɛɛ nʼasuafo no se, “Nsɛm a maka akyerɛ mo no mfi mʼankasa. Agya a ɔte me mu no na ɔnam me so yɛ nʼadwuma. <verse number="11" style="v"/>Munnye me nni sɛ mewɔ Agya no mu na Agya no nso wɔ me mu. Sɛ munnye nsɛm a maka no nni a, nnwuma a mayɛ no nti, munnye nni.</para>
  <para style="p">
    <verse number="12" style="v"/>“Mereka nokware akyerɛ mo, obiara a ogye me di no, bɛyɛ nnwuma a meyɛ no bi na mpo ɔbɛyɛ nnwuma akɛseakɛse, efisɛ, merekɔ mʼagya no nkyɛn. <verse number="13" style="v"/>Na biribiara a mode me din bebisa no, mɛyɛ ama mo sɛnea ɛbɛyɛ a Agya no anuonyam nam ne Ba no so bɛda adi. <verse number="14" style="v"/>Biribiara a mode me din bebisa no, mɛyɛ ama mo.</para>
  <para style="s1">Honhom Kronkron ho bɔhyɛ</para>
  <para style="p">
    <verse number="15" style="v"/>“Sɛ modɔ me a, mubedi mʼahyɛde so. <verse number="16" style="v"/>Mebisa Agya no na wama mo ɔboafo foforo a ɔne Honhom Kronkron no a ɔda Onyankopɔn nokware nyinaa adi no na ɔne mo atena daa. <verse number="17" style="v"/>Wiase rentumi nnye no, efisɛ, wonhu no, na wonnim no. Nanso mo de, munim no, efisɛ, ɔne mo na ɛte. <verse number="18" style="v"/>Merennyaw mo sɛ nyisaa; mɛsan aba mo nkyɛn bio. <verse number="19" style="v"/>Ɛrenkyɛ biara nnipa renhu me bio, nanso mo de, mubehu me; na esiane sɛ mete ase no nti, mo nso mobɛtena ase. <verse number="20" style="v"/>Na da a mɛsɔre afi awufo mu no du a, na mubehu sɛ, mewɔ mʼagya no mu, na mo nso mowɔ me mu, sɛnea me nso mewɔ mo mu no. <verse number="21" style="v"/>Obiara a odi mʼahyɛde so no ne obi a ɔdɔ me. Obiara a ɔdɔ me no mʼagya bɛdɔ no, na me nso mɛdɔ no na mada me ho adi akyerɛ no.”</para>
  <para style="p">
    <verse number="22" style="v"/>Yuda, ɛnyɛ Iskariot, kae se, “Awurade, ɛbɛyɛ dɛn na wobɛda wo ho adi akyerɛ yɛn nko ara na ɛnyɛ nnipa nyinaa?”</para>
  <para style="p">
    <verse number="23" style="v"/>Yesu buaa no se, “Obiara a ɔdɔ me no, bedi me nsɛm so. Mʼagya bɛdɔ no na me ne mʼagya bɛba ne nkyɛn ne no abɛtena. <verse number="24" style="v"/>Obiara a ɔnnɔ me no renni me nsɛm so. Nsɛm a moate no nyɛ me ara me nsɛm na mmom, efi mʼagya a ɔsomaa me no nkyɛn. <verse number="25" style="v"/>Mewɔ mo nkyɛn yi na mereka eyinom nyinaa akyerɛ mo. <verse number="26" style="v"/>Honhom Kronkron no a ɔne ɔboafo a Agya no bɛsoma no me din mu no, bɛkyerɛkyerɛ mo biribiara, na wakaekae mo biribiara a maka akyerɛ mo no.</para>
  <para style="p">
    <verse number="27" style="v"/>“Asomdwoe na mede regyaw mo; mʼasomdwoe na mede regyaw mo. Ɛnyɛ wiase asomdwoe na mede regyaw mo. Mommma mo koma nntu; na munnsuro nso. <verse number="28" style="v"/>Monkae asɛm a meka kyerɛɛ mo se, ‘Merekɔ, nanso mɛsan aba mo nkyɛn bio’ no. Sɛ modɔ me ampa ara a, anka mo ani begye, efisɛ, afei de, metumi akɔ Agya a ɔwɔ tumi sen me no nkyɛn. <verse number="29" style="v"/>Maka eyinom akyerɛ mo sɛnea ɛba mu a mubegye me adi.</para>
  <para style="p">
    <verse number="30" style="v"/>“Merentumi nkɔ so nkasa pii nkyerɛ mo bio, efisɛ, ɔbonsam no reba nanso onni me so tumi. <verse number="31" style="v"/>Na ɛsɛ sɛ nnipa hu sɛ medɔ Agya no, ɛno nti na asɛm biara a ɔbɛka no, meyɛ no. Monsɔre mma yɛnkɔ.”</para>
  <chapter number="15" style="c"/>
  <para style="s1">Yesu na ɔyɛ nokware bobe no</para>
  <para style="p">
    <verse number="1" style="v"/>“Mene nokware bobe no na mʼagya ne okuafo no. <verse number="2" style="v"/>Dubaa biara a ɛnsow aba no, otwa kyene, na dubaa biara a ɛsow no, oyiyi ho na asow aba bebree. <verse number="3" style="v"/>Me nsɛm a maka akyerɛ mo no ama mo ho afi dedaw. <verse number="4" style="v"/>Montena me mu na me nso mentena mo mu. Dubaa biara ankasa rentumi nsow aba gye sɛ ɛfam ne dutan ho. Saa ara nso na morentumi nsow aba gye sɛ mote me mu.</para>
  <para style="p">
    <verse number="5" style="v"/>“Mene bobe no na mone dubaa no. Obiara a ɔte me mu na mete ne mu no, bɛsow aba bebree; sɛ mokwati me a, morentumi nyɛ hwee. <verse number="6" style="v"/>Obiara a ɔntena me mu no, te sɛ dubaa a wɔatwa atow akyene a ɛho nni mfaso; ɛwo a, wɔboaboa ano de gu gya mu hyew. <verse number="7" style="v"/>Sɛ mote me mu na me nsɛm nso tena mo mu a, ɛnne biribiara a mopɛ a mubebisa no, wɔde bɛma mo. <verse number="8" style="v"/>Wɔn a wɔyɛ mʼasuafo nokware mu no sow aba bebree de hyɛ mʼagya anuonyam.</para>
  <para style="p">
    <verse number="9" style="v"/>“Sɛnea Agya no dɔ me no, saa ara nso na me nso medɔ mo. Montena me dɔ mu. <verse number="10" style="v"/>Sɛ mudi mʼahyɛde so a, mobɛtena me dɔ mu sɛnea madi mʼagya ahyɛde so na ɛno nti ɔda so dɔ me no.</para>
  <para style="p">
    <verse number="11" style="v"/>“Maka eyinom nyinaa akyerɛ mo sɛnea ɛbɛyɛ a mubenya mʼanigye no bi na ama mo anigye awie pɛyɛ. <verse number="12" style="v"/>Mʼahyɛde ne sɛ, monnodɔ mo ho mo ho sɛnea medɔ mo no. <verse number="13" style="v"/>Ɔdɔ biara nsen sɛ obi bewu ama ne nnamfonom. <verse number="14" style="v"/>Sɛ mudi nea mehyɛ mo sɛ monyɛ no so a, na moyɛ me nnamfonom.</para>
  <para style="p">
    <verse number="15" style="v"/>“Memfrɛ mo nkoa bio, efisɛ, akoa nnim nea ne wura reyɛ. Mmom, mefrɛ mo nnamfo, efisɛ, maka birabiara a mete fii mʼagya no nkyɛn akyerɛ mo.</para>
  <para style="p">
    <verse number="16" style="v"/>“Ɛnyɛ mo na moyii me; me na miyii mo na memaa mo adwuma sɛ monkɔyɛ na monsow aba pa bebree. Na biribiara a mode me din bebisa Agya no no, ɔde bɛma mo. <verse number="17" style="v"/>Eyi na mehyɛ mo; monnodɔ mo ho.</para>
  <para style="s1">Wiase tan asuafo no</para>
  <para style="p">
    <verse number="18" style="v"/>“Sɛ wiase tan mo a, monkae sɛ me na ɛtan me kan ansa na ɛretan mo. <verse number="19" style="v"/>Sɛ mote ase ma wiase a, ɛnne wiase bɛdɔ mo sɛ wɔn a wɔyɛ ne de. Nanso miyii mo fii wiasefo mu, ɛno nti, monyɛ wiasefo bio; eyi nti na wiasefo tan mo no. <verse number="20" style="v"/>Monkae asɛm a meka kyerɛɛ mo no. ‘Akoa nsen ne wura.’ Sɛ wɔtan me a, mo nso, wɔbɛtan mo; sɛ wotie mʼasɛm a meka no a, mo nso, wobetie mo. <verse number="21" style="v"/>Esiane sɛ moyɛ me de nti, na wɔbɛtaa mo, efisɛ, wonnim Onyankopɔn a ɔsomaa me no.</para>
  <para style="p">
    <verse number="22" style="v"/>“Sɛ memmɛkaa asɛm biara nkyerɛɛ wɔn a, anka wɔrenni bɔne ho fɔ. Afei de wonni wɔn bɔne ho anoyi biara. <verse number="23" style="v"/>Obiara a ɔtan me no tan mʼagya nso. <verse number="24" style="v"/>Sɛ manyɛ nnwuma a obiara nyɛɛ bi da no wɔ wɔn mu a, anka wɔrenni bɔne ho fɔ; nanso wɔahu nea meyɛe, nso wɔtan me ne mʼagya. <verse number="25" style="v"/>Ɛsɛ sɛ eyi ba mu sɛnea ɛbɛyɛ a nea wɔakyerɛw wɔ wɔn Mmara no mu a ɛka se, ‘Wɔtan me kwa’ no, bɛba mu.</para>
  <para style="p">
    <verse number="26" style="v"/>“Mɛsoma ɔboafo a ɔyɛ nokware honhom a ofi Agya no nkyɛn no aba mo nkyɛn na wabedi me ho adanse akyerɛ mo. <verse number="27" style="v"/>Na mo nso mubedi me ho adanse, efisɛ, me ne mo na ɛwɔ hɔ fi mfitiase pɛɛ.</para>
  <chapter number="16" style="c"/>
  <para style="s1">Awerɛhow ne anigye wɔ yɛn anim</para>
  <para style="p">
    <verse number="1" style="v"/>“Maka eyinom nyinaa akyerɛ mo na moatumi agyina hɔ pintinn. <verse number="2" style="v"/>Wɔbɛpam mo afi wɔn asɔredan mu. Na bere bi bɛba a obiara a obekum mo no besusuw sɛ, sɛ ɔyɛ saa a, na ɔresom Onyankopɔn. <verse number="3" style="v"/>Wɔde saa nneɛma yi bɛyɛ mo, efisɛ, wonnim Agya no na me nso wonnim me. <verse number="4" style="v"/>Nanso maka eyi akyerɛ mo sɛnea ɛbɛyɛ a, sɛ bere no du a, mobɛkae nea meka kyerɛɛ mo no. Mfitiase no, manka eyi ankyerɛ mo, efisɛ na meka mo ho.</para>
  <para style="s1">Honhom Kronkron dwumadi</para>
  <para style="p">
    <verse number="5" style="v"/>“Afei de merekɔ nea ɔsomaa me no nkyɛn. Nanso mo mu biara mmisaa me se, ‘Ɛhe na worekɔ?’ <verse number="6" style="v"/>Nea maka akyerɛ mo yi ama mo werɛ ahow. <verse number="7" style="v"/>Nanso meka nokware kyerɛ mo; eye ma mo sɛ mɛkɔ, efisɛ, sɛ mankɔ a, ɔboafo no remma mo nkyɛn.</para>
  <para style="p">
    <verse number="8" style="v"/>“Nanso sɛ mekɔ a, mɛsoma no aba mo nkyɛn. Na sɛ ɔba a, ɔbɛma wiasefo ahu wɔn bɔne ne nea ɛyɛ trenee ne Onyankopɔn atemmu. <verse number="9" style="v"/>Nea wɔka fa bɔne ho no nyɛ nokware, efisɛ, wonnye me nni. <verse number="10" style="v"/>Nea wɔka fa trenee ho no nyɛ nokware, efisɛ, merekɔ Agya no nkyɛn na morenhu me bio. <verse number="11" style="v"/>Saa ara na nea wɔka fa atemmu ho no nso nyɛ nokware, efisɛ, wɔabu wiase yi temmufo no atɛn dedaw.</para>
  <para style="p">
    <verse number="12" style="v"/>“Mewɔ nsɛm pii ka kyerɛ mo nanso mprempren de, morentumi nte ase. <verse number="13" style="v"/>Sɛ nokware Honhom no ba a, ɔbɛma moahu nokware no nyinaa. Ɔrenkasa mma ne ho na mmom, nea ɔte no na ɔbɛka, na ɔbɛka nneɛma a ɛbɛba no ho nsɛm akyerɛ mo. <verse number="14" style="v"/>Ɔbɛhyɛ me anuonyam, efisɛ, obetie asɛm biara a meka no na wabɛka akyerɛ mo. <verse number="15" style="v"/>Biribiara a mʼagya wɔ no yɛ me de. Ɛno nti na mekae se, Honhom no betie biribiara a meka kyerɛ no, na wabɛka akyerɛ mo no.</para>
  <para style="s1">Awerɛhow ne anigye</para>
  <para style="p">
    <verse number="16" style="v"/>“Aka kakraa bi morenhu me, nanso ɛno akyi no, ɛrenkyɛ koraa, mubehu me bio!”</para>
  <para style="p">
    <verse number="17" style="v"/>Asuafo no bi bisabisaa wɔn ho wɔn ho se, “Eyi ase ne dɛn? Ɔreka akyerɛ yɛn se, ‘Aka kakraa bi morenhu me nanso ɛno akyi no, ɛrenkyɛ koraa na moasan ahu me.’ Ɔsan ka bio se, ‘Efisɛ, merekɔ Agya no nkyɛn.’ ”</para>
  <para style="p">
    <verse number="18" style="v"/>Wɔsan bisaa bio se, “Saa asɛm, ‘aka kakra’ yi ase ne dɛn? Yɛnte nea ɔreka yi ase.”</para>
  <para style="p">
    <verse number="19" style="v"/>Yesu hui sɛ wɔpɛ sɛ wobisa no asɛm a ɔkae no ase no nti, ɔka kyerɛɛ wɔn se, “Mekae se, ‘aka kakraa bi morenhu me nanso ɛno akyi no, ɛrenkyɛ koraa mubehu me bio’. Eyi ne asɛm a monte ase a enti morebisabisa mo ho mo ho yi? <verse number="20" style="v"/>Meka nokware akyerɛ mo; mo werɛ bɛhow na moasu nanso wiasefo ani begye. Mubedi awerɛhow nanso mo awerɛhow no bɛdan anigye. <verse number="21" style="v"/>Sɛ ɔbea rebɛwo a, na werɛ how, efisɛ, nʼamanehunu bere adu so. Nanso sɛ onya wo a, ne werɛ fi ne yaw, efisɛ, nʼani gye sɛ wawo onipa aba wiase. <verse number="22" style="v"/>Saa ara na ɛte wɔ mo ho. Mprempren de, mo werɛ ahow. Nanso mehu mo bio ama mo ani agye na obi rentumi nnye saa anigye no mfi mo nsam. <verse number="23" style="v"/>Sɛ saa da no du a, moremmisa me biribiara. Meka nokware akyerɛ mo, Agya no de biribiara a mode me din bebisa no bɛma mo. <verse number="24" style="v"/>Ebesi saa bere yi, momfaa me din mmisaa biribiara da. Mummisa na wɔde bɛma mo na mo anigye awie pɛyɛ.</para>
  <para style="s1">Wiase so nkonimdi</para>
  <para style="p">
    <verse number="25" style="v"/>“Menam abebu mu na maka eyinom akyerɛ mo. Nanso bere bi bɛba a merenkasa abebu mu bio na mmom, mɛka biribiara a ɛfa Agya no ho no fann akyerɛ mo. <verse number="26" style="v"/>Sɛ saa da no du a, mode me din bebisa no biribiara a ɛho hia mo. Menka se me na mebisa Agya no ama mo, <verse number="27" style="v"/>efisɛ, Agya no ankasa dɔ mo. Ɔdɔ mo, efisɛ, modɔ me na moagye adi sɛ mifi Onyankopɔn nkyɛn na mebae. <verse number="28" style="v"/>Mifi Agya no nkyɛn na mebaa wiase; na afei merefi wiase akɔ Agya no nkyɛn.”</para>
  <para style="p">
    <verse number="29" style="v"/>Nʼasuafo no ka kyerɛɛ no se, “Afei de, wokasa pefee ma yɛte wo ase. <verse number="30" style="v"/>Yɛahu sɛ wunim biribiara; ɛho nhia sɛ obi bisa wo nsɛm. Eyi ama yɛagye adi sɛ wufi Onyankopɔn nkyɛn.”</para>
  <para style="p">
    <verse number="31" style="v"/>Yesu buaa wɔn se. “Afei de, mugye di? <verse number="32" style="v"/>Bere bi rebedu na mpo adu dedaw a mo nyinaa bɛhwete na obiara akɔ ne fi na aka me nko. Nanso ɛrenka me nko efisɛ, Agya no ka me ho. <verse number="33" style="v"/>Maka eyinom akyerɛ mo na moanya asomdwoe wɔ me mu. Mubehu amane wɔ wiase. Nanso munnyina pintinn! Madi wiase so nkonim!”</para>
  <chapter number="17" style="c"/>
  <para style="s1">Yesu bɔ mpae ma nʼasuafo</para>
  <para style="p">
    <verse number="1" style="v"/>Yesu kaa saa nsɛm yi wiei no, ɔhwɛɛ soro bɔɔ mpae se, “Agya, bere no adu. Hyɛ wo Ba no anuonyam, na Ɔba no nso nhyɛ wo anuonyam. <verse number="2" style="v"/>Womaa no nnipa nyinaa so tumi sɛnea ɛbɛyɛ a ɔbɛma wɔn a wode wɔn maa no no nkwa a enni awiei. <verse number="3" style="v"/>Na ɔkwan a wɔnam so benya nkwa a enni awiei ne sɛ, wobehu Onyankopɔn koro nokwafo no, ne Yesu Kristo a wosomaa no baa asase so no! <verse number="4" style="v"/>Medaa wʼanuonyam adi kyerɛɛ wɔ asase so na miwiee adwuma a wode hyɛɛ me nsa no yɛ. <verse number="5" style="v"/>Na afei, Agya, fa anuonyam a mewɔ wɔ wʼanim ansa na worebɔ wiase no hyɛ me wɔ wʼanim ha.</para>
  <para style="p">
    <verse number="6" style="v"/>“Mama nnipa a na anka wɔte wiase a wode wɔn hyɛɛ me nsa no ahu wo. Na wɔyɛ wo de na wode wɔn maa me. Wɔatie wʼasɛm. <verse number="7" style="v"/>Afei wɔahu sɛ biribiara a wode maa me no fi wo nkyɛn. <verse number="8" style="v"/>Mekaa asɛm a woka kyerɛɛ me se menka nkyerɛ wɔn no kyerɛɛ wɔn na wotiei. Wonim sɛ ɛyɛ nokware sɛ mifi wo nkyɛn na mebae. Na wogye di sɛ wo na wosomaa me.</para>
  <para style="p">
    <verse number="9" style="v"/>“Mebɔ mpae ma wɔn. Memmɔ mpae mma wɔn a wonnye wʼasɛm nni, na mmom, nnipa a wode wɔn maa me no na mebɔ mpae ma wɔn, efisɛ, wɔyɛ wo de. <verse number="10" style="v"/>Biribiara a mewɔ no yɛ wo de na biribiara a wowɔ no nso yɛ me de. Ɛnam eyinom so ama manya anuonyam. <verse number="11" style="v"/>Na afei merefi wiase, na magyaw wɔn wɔ akyiri reba wo nkyɛn. Agya kronkron, wɔn a wode wɔn maa me no, fa wo din a tumi wɔ mu no bɔ wɔn ho ban na wɔayɛ baako sɛnea wo ne me yɛ baako no. <verse number="12" style="v"/>Bere a me ne wɔn wɔ hɔ no, mede tumi a wode maa me no hwɛɛ wɔn so. Mebɔɔ wɔn ho ban, na wɔn mu biara annyera, gye onipa a ɛsɛ sɛ ɔyera no nko ara, sɛnea ɛbɛyɛ a, Kyerɛwsɛm no bɛba mu.</para>
  <para style="p">
    <verse number="13" style="v"/>“Afei mereba wo nkyɛn. Maka saa nsɛm yi nyinaa bere a meda so wɔ wiase yi sɛnea ɛbɛyɛ a mʼanigye bɛhyɛ wɔn ma. <verse number="14" style="v"/>Mekaa wʼasɛm kyerɛɛ wɔn na wiasefo tan wɔn, efisɛ, womfi wiase sɛnea me nso mimfi wiase no. <verse number="15" style="v"/>Mimmisa wo sɛ yi wɔn fi wiase, na mmom, mesrɛ sɛ, bɔ wɔn ho ban fi ɔbonsam nsam. <verse number="16" style="v"/>Sɛnea mimfi wiase no, saa ara nso na womfi wiase. <verse number="17" style="v"/>Fa wo nsɛm a ɛyɛ nokware no kyerɛkyerɛ wɔn na ɛntew wɔn ho, nyɛ wɔn kronkron. <verse number="18" style="v"/>Sɛnea wosomaa me baa wiase no, saa ara na me nso meresoma wɔn akɔ wiase. <verse number="19" style="v"/>Wɔn nti, mede me ho ma wo sɛnea ɛbɛyɛ a wɔn nso de wɔn ho nyinaa bɛma wo.</para>
  <para style="p">
    <verse number="20" style="v"/>“Memmɔ mpae mma wɔn nko. Mebɔ mpae ma wɔn a wɔnam wɔn asɛm a wɔbɛka no so agye adi no nso. <verse number="21" style="v"/>Mebɔ mpae sɛ wɔn nyinaa bɛyɛ baako. Agya, sɛnea wowɔ me mu na me nso mewɔ wo mu no, saa ara nso na ma wɔntena yɛn mu. Ma wɔn nyinaa nyɛ baako sɛnea ɛbɛyɛ a, wiase begye adi sɛ, wo na wosomaa me.</para>
  <para style="p">
    <verse number="22" style="v"/>“Mede anuonyam a wode hyɛɛ me a ɛmaa me ne wo yɛɛ baako no ahyɛ wɔn sɛnea ɛbɛyɛ a, wɔn nso, wɔbɛyɛ baako sɛnea yɛn nso yɛyɛ baako no. <verse number="23" style="v"/>Mewɔ wɔn mu na wo nso wowɔ me mu, sɛnea ɛbɛyɛ a, wɔn nyinaa bɛyɛ baako na wiase ahu sɛ, wo na wosomaa me na wodɔ wɔn sɛnea wodɔ me no.</para>
  <para style="p">
    <verse number="24" style="v"/>“Agya, mepɛ sɛ wɔn a wode wɔn maa me no bɛka me ho wɔ faako a mewɔ no, na wɔahu mʼanuonyam, anuonyam a wode maa me no, efisɛ, wodɔ me ansa na wobɔɔ wiase.</para>
  <para style="p">
    <verse number="25" style="v"/>“Agya kronkron, wiase nnim wo, nanso me de, minim wo; na asuafo yi nim sɛ wo na wosomaa me. <verse number="26" style="v"/>Mama wɔahu sɛnea wo te na mɛkɔ so ayɛ saa daa, sɛnea ɛbɛyɛ a ɔdɔ a wodɔ me no bɛtena wɔn nso mu na me nso, matena wɔn nso mu bi.”</para>
  <chapter number="18" style="c"/>
  <para style="s1">Wɔkyere Yesu</para>
  <para style="p">
    <verse number="1" style="v"/>Yesu bɔɔ saa mpae yi wiei no, ɔne nʼasuafo no fii baabi a wɔwɔ no kotwaa asu Kidron kɔɔ turo bi mu. <verse number="2" style="v"/>Esiane sɛ na Yesu ne nʼasuafo no taa kɔ hɔ no nti, na Yuda a oyii no mae no nim hɔ.</para>
  <para style="p">
    <verse number="3" style="v"/>Asɔfo mpanyin ne Farisifo no somaa Yuda ne asraafo ne asɔredan mu awɛmfo a wokitakita akode ne akanea kɔɔ faako a wɔwɔ no.</para>
  <para style="p">
    <verse number="4" style="v"/>Yesu a na onim nea ɛbɛba ne so nyinaa no kohyiaa wɔn bisaa wɔn se. “Hena na mohwehwɛ no?”</para>
  <para style="p">
    <verse number="5" style="v"/>Wobuaa no se, “Yesu a ofi Nasaret no.” Yesu ka kyerɛɛ wɔn se, “Me ni!” Na Yuda a oyii no mae no gyina hɔ bi. <verse number="6" style="v"/>Yesu kae se, “Me ni” no, wopimpinii wɔn akyi na wɔhwehwee ase.</para>
  <para style="p">
    <verse number="7" style="v"/>Ɔsan bisaa wɔn bio se, “Mohwehwɛ hena?” Na wobuae se, “Yesu a ofi Nasaret no.”</para>
  <para style="p">
    <verse number="8" style="v"/>Yesu buaa wɔn se, “Maka akyerɛ mo dedaw se me ni. Sɛ me na mohwehwɛ me de a, ɛnne momma mʼasuafo no nkɔ.” <verse number="9" style="v"/>Ɔkaa eyi nyinaa sɛnea ɛbɛyɛ a nsɛm a waka se, “Agya, wɔn a wode wɔn maa me no mu baako koraa nyerae” no, bɛba mu.</para>
  <para style="p">
    <verse number="10" style="v"/>Saa bere no, Petro a na okita sekan no twee, de twaa ɔsɔfo panyin no asomfo no mu baako aso nifa. Saa akoa no din de Malko.</para>
  <para style="p">
    <verse number="11" style="v"/>Yesu ka kyerɛɛ Petro se, “Fa wo sekan no san hyɛ faako a wotwe fii. Ɛnsɛ sɛ menom kuruwa a mʼagya de ama me no ano anaa?”</para>
  <para style="s1">Yesu gyina Ana anim</para>
  <para style="p">
    <verse number="12" style="v"/>Asraafo no ne wɔn panyin ne asɔredan mu awɛmfo no kyeree Yesu, kyekyeree ne nsa, <verse number="13" style="v"/>de no dii kan kɔmaa Ana a na nʼase ne Kaiafa a saa bere no na ɔyɛ ɔsɔfo panyin no. <verse number="14" style="v"/>Kaiafa na otuu Yudafo no fo se, eye sɛ onipa baako bewu ama ɔman no no.</para>
  <para style="s1">Petro pa Yesu</para>
  <para style="p">
    <verse number="15" style="v"/>Simon Petro ne osuani baako dii Yesu akyi. Na osuani baako no yɛ obi a ɔsɔfo panyin no nim no yiye. Saa osuani no na onyaa kwan kɔɔ ɔsɔfo panyin no fi hɔ. <verse number="16" style="v"/>Petro de ɔkaa ɔpon no akyi. Saa osuani a na onim ɔsɔfo panyin no yiye no, san bae ne abeawa a na ɔhwɛ ɔpon no ano no bɛkasae maa Petro nyaa kwan kɔɔ mu. <verse number="17" style="v"/>Abeawa a ogyina ɔpon ano no bisaa Petro se, “Wonyɛ saa onipa no asuafo no mu baako anaa?” Petro buae se, “Dabi.”</para>
  <para style="p">
    <verse number="18" style="v"/>Saa bere no na ɛyɛ awɔw bere, nti na asomfo no ne asraafo no asɔ gya a wɔreto. Petro nso kogyinaa hɔ too gya no bi.</para>
  <para style="s1">Ɔsɔfo panyin no bisa Yesu nsɛm</para>
  <para style="p">
    <verse number="19" style="v"/>Ɔsɔfo panyin no bisaa Yesu nsɛm faa nʼasuafo no ne ne nkyerɛkyerɛ ho.</para>
  <para style="p">
    <verse number="20" style="v"/>Yesu buae se, “Mekaa me nsɛm nyinaa wɔ guam na mekyerɛkyerɛɛ wɔ asɔredan ne hyiadan mu a nnipa nyinaa hyia hɔ no. Menkaa asɛm biara wɔ kokoam. <verse number="21" style="v"/>Adɛn nti na wubisa saa asɛm yi? Bisa wɔn a wotiee me no. Wɔn na wonim asɛm a mekae.”</para>
  <para style="p">
    <verse number="22" style="v"/>Yesu kaa saa no, awɛmfo no mu baako bɔɔ no sotɔre kae se, “Wo sɛɛ ne hena a wutumi kasa ɔsofo panyin anim saa.”</para>
  <para style="p">
    <verse number="23" style="v"/>Yesu buaa no se, “Sɛ maka asɛmmɔne bi a, ka asɛm a mekae no na obiara a ɔwɔ ha nte bi. Na sɛ asɛm a mekae no nso yɛ nokware de a, adɛn nti na wobɔ me?”</para>
  <para style="p">
    <verse number="24" style="v"/>Afei Ana ma wɔde Yesu a wɔakyekyere ne nsa no kɔɔ ɔsɔfo panyin Kaiafa anim.</para>
  <para style="s1">Petro pa Yesu bio</para>
  <para style="p">
    <verse number="25" style="v"/>Bere a Petro da so gyina hɔ reto gya no bi no, wɔn a na wogyina hɔ no mu bi bisaa no se, “Wo nso wonyɛ ɔbarima no asuafo no mu baako anaa?” Petro sanee bio se, “Dabi, menka wɔn ho.”</para>
  <para style="p">
    <verse number="26" style="v"/>Ɔsɔfo panyin no asomfo no mu baako a na ɔyɛ nea Petro twaa nʼaso no busuani no bisaa no se, “Ɛnyɛ wo na na wo ne no wɔ turo no mu hɔ no?”</para>
  <para style="p">
    <verse number="27" style="v"/>Petro san sanee bio se, “Dabi.” Nʼano sii ara pɛ na akokɔ bɔnee.</para>
  <para style="s1">Wɔde Yesu kɔ Pilato anim</para>
  <para style="p">
    <verse number="28" style="v"/>Wɔde Yesu fi Kaiafa fi de no kɔɔ Pilato ahemfi. Saa bere no na ɛyɛ anɔpahema. Esiane sɛ na Yudafo no mpɛ sɛ efi ka wɔn na wɔatumi adi Twam Afahyɛ aduan no bi nti, wɔankɔ hɔ bi. <verse number="29" style="v"/>Pilato fii adi baa faako a na nnipa no wɔ no bebisaa wɔn se, “Bɔne bɛn na saa onipa yi ayɛ?”</para>
  <para style="p">
    <verse number="30" style="v"/>Nnipa no buaa no se, “Sɛ ɔnyɛɛ bɔne biara a anka yɛamfa no amma wʼanim ha.”</para>
  <para style="p">
    <verse number="31" style="v"/>Pilato ka kyerɛɛ wɔn se, “Mo ara momfa no nkɔ na momfa mo mmara so nni nʼasɛm.” Yudafo no nso kae se, “Yenni tumi sɛ yekum obi.” <verse number="32" style="v"/>Nea esii yi maa nsɛm a Yesu ka de kyerɛɛ owu ko a obewu no daa adi pefee.</para>
  <para style="p">
    <verse number="33" style="v"/>Pilato san kɔɔ nʼahemfi hɔ kobisaa Yesu se, “Wone Yudafo hene no anaa?”</para>
  <para style="p">
    <verse number="34" style="v"/>Yesu nso bisaa no se, “Wo ara wʼadwene na wode rebisa me saa asɛm yi, anaasɛ nnipa bi na aka me ho asɛm akyerɛ wo?”</para>
  <para style="p">
    <verse number="35" style="v"/>Pilato buaa Yesu se, “Wususuw sɛ meyɛ Yudani anaa? Wo ara wo nkurɔfo ne wɔn asɔfo mpanyin na wɔde wo brɛɛ me. Dɛn na woayɛ?”</para>
  <para style="p">
    <verse number="36" style="v"/>Yesu buaa no se, “Mʼahenni nyɛ asase so ahenni; sɛ mʼahenni yɛ asase so ahenni a, anka mʼakyidifo bɛko agye me afi Yudafo mpanyimfo no nsam. Mereka bio se, mʼahenni nyɛ asase so ahenni.”</para>
  <para style="p">
    <verse number="37" style="v"/>Pilato bisaa no se, “Ɛnne na woyɛ ɔhene ne no?” Yesu buaa no se, “Wo na wuse meyɛ ɔhene. Ade baako pɛ nti na wɔwoo me baa wiase ha sɛ memmedi nokware ho adanse. Obiara a ɔpɛ nokware no tie me.”</para>
  <para style="p">
    <verse number="38" style="v"/>Pilato bisaa no se, “Ɛdɛn ne saa nokware no?” Afei Pilato fii adi kɔɔ Yudafo no nkyɛn kɔka kyerɛɛ wɔn se, “Minni asɛm biara a megyina so abu no fɔ. <verse number="39" style="v"/>Nanso sɛnea mo Twam Afahyɛ amanne te no, afe biara moma migyaa odeduani baako ma mo. Mopɛ sɛ migyaa Yudafo hene no ma mo anaa?”</para>
  <para style="p">
    <verse number="40" style="v"/>Yudafo no teɛteɛɛm se, “Dabi! Ɛnyɛ saa onipa yi. Gyaa Baraba ma yɛn!” Na saa Baraba yi yɛ odwotwafo.</para>
  <chapter number="19" style="c"/>
  <para style="p">
    <verse number="1" style="v"/>Pilato ma wɔbɔɔ Yesu mmaa. <verse number="2" style="v"/>Asraafo no de nsɔe nwenee ahenkyɛw de hyɛɛ Yesu; afei wɔde atade kɔkɔɔ nso hyɛɛ no. <verse number="3" style="v"/>Wodii ne ho fɛw, bobɔɔ no asotɔre, kae se, “Yudafo hene, wo nkwa so!”</para>
  <para style="p">
    <verse number="4" style="v"/>Pilato fii adi kɔka kyerɛɛ dɔm no bio se, “Mɛsan de no abrɛ mo ama moahu sɛ minni asɛm biara a megyina so abu no fɔ.” <verse number="5" style="v"/>Bere a Yesu fii adi bae no, na ɔhyɛ ahenkyɛw a wɔde nsɔe anwene ne atade kɔkɔɔ. Pilato ka kyerɛɛ dɔm no se, “Onipa no ni!”</para>
  <para style="p">
    <verse number="6" style="v"/>Bere a asɔfo mpanyin ne awɛmfo no huu Yesu no, wɔteɛteɛɛm se, “Bɔ no asɛnnua! Bɔ no asɛnnuam!” Pilato ka kyerɛɛ wɔn se, “Mo ara ankasa momfa no nkɔ nkɔbɔ no asɛnnuam, efisɛ, minni asɛm biara a megyina so abu no fɔ.”</para>
  <para style="p">
    <verse number="7" style="v"/>Yudafo no buae se, “Yɛwɔ mmara a ɛkyerɛ sɛ, ɛsɛ sɛ owu, efisɛ, ɔkae se, ɔyɛ Onyankopɔn Ba.”</para>
  <para style="p">
    <verse number="8" style="v"/>Bere a Pilato tee asɛm a wɔkae no, ɔbɔɔ hu yiye. <verse number="9" style="v"/>Ɔsan kɔɔ ahemfi hɔ kobisaa Yesu se, “Ɛhe na wufi?” Nanso Yesu ammua no.</para>
  <para style="p">
    <verse number="10" style="v"/>Pilato bisaa no se, “Woremmua me anaa? Ɛsɛ sɛ wuhu sɛ, mewɔ tumi sɛ migyaa wo na mewɔ tumi nso sɛ mema wɔbɔ wo asɛnnuam!”</para>
  <para style="p">
    <verse number="11" style="v"/>Yesu buaa no se, “Sɛ Onyankopɔn amfa saa tumi no amma wo a, anka wunni me so tumi biara. Enti onipa a ɔde me brɛɛ wo no na wayɛ bɔne a ɛso.”</para>
  <para style="p">
    <verse number="12" style="v"/>Bere a Pilato tee asɛm a Yesu kae no, ɔhwehwɛɛ ɔkwan bi a ɔbɛfa so agyaa no. Nanso Yudafo no teɛteɛɛm se, “Sɛ wugyaa no a, na wonyɛ Kaesare adamfo! Obiara a ɔbɛka se ɔyɛ ɔhene no, yɛ Kaesare tamfo!”</para>
  <para style="p">
    <verse number="13" style="v"/>Bere a Pilato tee asɛm a Yudafo no kae no, ɔde Yesu fii adi na ɔkɔtenaa nʼahengua so wɔ faako a wɔfrɛ hɔ Abo Sɛ, a Hebri kasa mu, ɛyɛ “Gabata.” <verse number="14" style="v"/>Ade rebɛkye ama Twam Afahyɛ no adu so no, ɛbɛyɛ owigyinae no, Pilato ka kyerɛɛ Yudafo no se, “Mo hene no ni!”</para>
  <para style="p">
    <verse number="15" style="v"/>Ɛdɔm no nso teɛteɛɛm bio se, “Kum no! Kum no! Bɔ no asɛnnuam!” Pilato bisaa wɔn se, “Mopɛ sɛ mebɔ mo hene no asɛnnuam anaa?” Asɔfo mpanyin no kae se, “Yɛn hene a yɛwɔ ara ne Kaesare!” <verse number="16" style="v"/>Afei Pilato de Yesu maa Yudafo no sɛ wɔnkɔbɔ no asɛnnuam.</para>
  <para style="s1">Wɔbɔ Yesu asɛnnuam</para>
  <para style="p">
    <verse number="17" style="v"/>Enti wɔde Yesu a nʼasɛnnua da ne kɔn ho no kɔɔ kurow no mfikyiri baabi a wɔfrɛ hɔ se, “Nitiriso” hɔ, a Hebri kasa mu ɛyɛ “Golgota.” <verse number="18" style="v"/>Ɛhɔ na wɔbɔɔ Yesu asɛnnuam. Wɔbɔɔ nnipa baanu bi nso asɛnnuam kaa ne ho. Na ɔbaako sɛn ne benkum so ɛnna ɔbaako nso sɛn ne nifa so a Yesu sɛn wɔn mfinimfini. <verse number="19" style="v"/>Pilato kyerɛwee se, “Yesu Nasaretni, Yudafo hene,” ma wɔde taree nʼasɛnnua no atifi.</para>
  <para style="p">
    <verse number="20" style="v"/>Esiane sɛ faako a wɔbɔɔ Yesu asɛnnuam ne kurow no mu kwan nware, na bio wɔakyerɛw nsɛm no wɔ Hebri, Roma ne Hela kasa mu no nti, nnipa bebree hu kenkanee.</para>
  <para style="p">
    <verse number="21" style="v"/>Yudafo asɔfo mpanyin no ka kyerɛɛ Pilato se, “Nkyerɛw se, ‘Yudafo hene’ na mmom kyerɛw se, ‘Saa ɔbarima yi na ɔkae se, mene Yudafo hene!’ ”</para>
  <para style="p">
    <verse number="22" style="v"/>Pilato kae se, “Nea makyerɛw no, makyerɛw.”</para>
  <para style="p">
    <verse number="23" style="v"/>Asraafo no bɔɔ Yesu asɛnnuam wiei no, wɔkyɛɛ ne ntade mu maa ɔsraani biara faa mu baako ma ɛkaa nʼatade nhyɛase. Na saa atade no yɛ atade bi a, wɔanwene fi ne soro kosi ne fam a enni mpamee. <verse number="24" style="v"/>Asraafo no nyinaa kae se, “Mommma yɛnntetew mu. Momma yɛmmɔ so ntonto na yenhu onipa a obenya.” Ade a wɔyɛe yi sii sɛnea ɛbɛyɛ a Kyerɛwsɛm a ɛka se, “Wɔkyekyɛɛ me ntade mu, bɔɔ so ntonto fae” no bɛba mu. Nea asraafo no yɛe ne no.</para>
  <para style="p">
    <verse number="25" style="v"/>Nnipa a na wogyina Yesu asɛnnua no ho pɛɛ no ne ne na, ne na nuabea, Maria, a ɔyɛ Klopa yere ne Maria Magdalene. <verse number="26" style="v"/>Yesu huu ne na ne osuani a ɔdɔ no no sɛ ogyina hɔ no, ɔka kyerɛɛ ne na se, “Ɔbea, wo ba ni.”</para>
  <para style="p">
    <verse number="27" style="v"/>Afei ɔka kyerɛɛ osuani no se, “Wo na ni.” Efi saa bere no, osuani no faa no ne no kɔtenae.</para>
  <para style="s1">Yesu wu</para>
  <para style="p">
    <verse number="28" style="v"/>Saa bere no, Yesu hui sɛ afei de biribiara aba nʼawiei, na sɛnea ɛbɛyɛ a Kyerɛwsɛm no bɛba mu no nti, ɔkae se, “Osukɔm de me.” <verse number="29" style="v"/>Wɔde sapɔw a etua hisope ano bɔɔ nsa a emu keka mu de kaa nʼano.</para>
  <para style="p">
    <verse number="30" style="v"/>Yesu nom wiei no, ɔkae se, “Mawie!” Ɔkaa eyi wiei no, osii ne ti ase na ogyaa mu.</para>
  <para style="p">
    <verse number="31" style="v"/>Na ahosiesie da no adu a nʼadekyee so wobedi Twam Afahyɛ no. Saa da no ara nso ɛyɛ Homeda. Esiane sɛ na Yudafo no mpɛ sɛ wɔma amu no sensɛn asɛnnua no so nti, wɔkɔka kyerɛɛ Pilato se wɔpɛ sɛ wobubu nnipa no nan sɛnea ɛbɛyɛ a wobetumi ayiyi wɔn amu no afi asɛnnua no so. <verse number="32" style="v"/>Asraafo no kobubuu ɔbarima a odi kan a ɔka nnipa baanu a wɔbɔɔ wɔne Yesu asɛnnuam ho no nan; wowiei no, wokobubuu ɔbarima a ɔto so abien no nso nan. <verse number="33" style="v"/>Nanso woduu Yesu so no, wohui sɛ ɔno de, na wawu dedaw enti wɔammubu ne nan bi. <verse number="34" style="v"/>Asraafo no mu baako de ne peaw wɔɔ ne mfe maa mogyasufi fi ne mfe mu bae. <verse number="35" style="v"/>Onipa a ohuu nea esii yi no, na wadi ho adanse. Nʼadanse no yɛ nokware. Onim sɛ nea ɔka no yɛ nokware. Odi adanse sɛnea ɛbɛyɛ a mo nso mubegye adi. <verse number="36-37" style="v"/>Eyinom nyinaa sii sɛnea ɛbɛyɛ a Kyerɛwsɛm a ɛka se, “Wɔremmu ne dompe bi” ne “Nnipa bɛhwɛ onipa a wɔwɔɔ ne mfe mu peaw” no bɛba mu.</para>
  <para style="s1">Wosie Yesu</para>
  <para style="p">
    <verse number="38" style="v"/>Eyi akyi no, Yosef a ofi Arimatea a esiane Yudafo ho hu nti, na ɔyɛ Yesu suani wɔ kokoam no kɔsrɛɛ Pilato se ɔmma no kwan na onkoyi Yesu amu no. Pilato penee nʼadesrɛ no so, ɛno nti, okoyii Yesu amu no. <verse number="39" style="v"/>Nikodemo a da bi anadwo ɔkɔɔ Yesu nkyɛn no nso de krobow ne aduhuam mfrafrae bɛyɛ nkaribo ɔha bae. <verse number="40" style="v"/>Wɔn baanu no de nwera ne aduhuam mfrafrae no kyekyeree Yesu amu no sɛnea Yudafo kwan a wɔfa so sie wɔn amu no te no. <verse number="41" style="v"/>Na ɔboda foforo bi a wonsiee obi wɔ mu da wɔ turo bi a ɛwɔ baabi a wɔbɔɔ Yesu asɛnnuam no. <verse number="42" style="v"/>Esiane sɛ na saa ɔboda no bɛn no nti, wosiee Yesu amu no wɔ hɔ.</para>
  <chapter number="20" style="c"/>
  <para style="s1">Yesu asɔre</para>
  <para style="p">
    <verse number="1" style="v"/>Kwasida anɔpahema, Maria Magdalene sɔre kɔɔ da no so kohui sɛ obi apirew ɔbo no afi ɔboda no ano.</para>
  <para style="p">
    <verse number="2" style="v"/>Ohuu saa no, ɔde ahoɔhare kɔɔ Simon Petro ne osuani a Yesu dɔ no no nkyɛn kɔka kyerɛɛ wɔn se, “Nnipa bi akɔfa Awurade amu no afi ɔda no mu na minnim faako a wɔde no akɔto!”</para>
  <para style="p">
    <verse number="3" style="v"/>Petro ne saa osuani yi tee asɛm no no, wotuu mmirika kɔɔ ɔda no so. <verse number="4" style="v"/>Nanso saa osuani yi maa ne mmirika mu yɛɛ den twaa Petro ho koduu hɔ kan. <verse number="5" style="v"/>Oduu ɔboda no ano no, wanwura mu. Ɔbɔɔ ne mu ase hwɛɛ mu hui sɛ nwera a wɔde kyekyeree Yesu amu no gu hɔ. <verse number="6" style="v"/>Simon Petro de, obeduu hɔ no, owuraa ɔboda no mu. Ohuu nwera a wɔde kyekyeree Yesu amu no sɛ egu hɔ, <verse number="7" style="v"/>a dukuu a wɔde bɔɔ ne ti no nso gu baabi. <verse number="8" style="v"/>Afei osuani a oduu ɔboda no ho kan no nso wuraa mu huu saa nneɛma no ma ogye dii. <verse number="9" style="v"/>Saa bere no nyinaa na asuafo baanu yi nnya ntee nea Kyerɛwsɛm aka afa Yesu wusɔre ho no ase.</para>
  <para style="s1">Yesu yi ne ho adi kyerɛ Maria Magdalene</para>
  <para style="p">
    <verse number="10" style="v"/>Afei asuafo no fii hɔ kɔɔ fie, <verse number="11" style="v"/>nanso Maria de, na ɔda so gyina ɔboda no ho resu. Ogu so resu no, ɔbɔɔ ne mu ase hwɛɛ ɔboda no mu, <verse number="12" style="v"/>na ohuu ɔsoro abɔfo baanu a wɔhyehyɛ ntade fitafitaa a ɔbaako te atifi na ɔbaako nso te anaafo wɔ faako a na Yesu amu no da no.</para>
  <para style="p">
    <verse number="13" style="v"/>Wobisaa no se, “Ɔbea, adɛn na wɔresu sɛɛ yi?” Maria de awerɛhow buae se, “Nnipa bi abɛfa mʼAwurade na minnim faako a wɔde no akɔto.”</para>
  <para style="p">
    <verse number="14" style="v"/>Afei otwaa nʼani hwɛɛ nʼakyi na ohui sɛ na obi gyina hɔ a ɛyɛ Yesu nanso na onnim sɛ ɛyɛ ɔno.</para>
  <para style="p">
    <verse number="15" style="v"/>Yesu bisaa no se, “Ɔbea, adɛn nti na woresu sɛɛ yi? Hena na worehwehwɛ no?” Na Maria de osusuw sɛ ɛyɛ turom hɔ hwɛfo nti, obisaa no se, “Owura, sɛ wo na wofaa no fii ha a, mesrɛ wo, kyerɛ me faako a wode no akɔto na menkɔfa no.”</para>
  <para style="p">
    <verse number="16" style="v"/>Yesu frɛɛ no se, “Maria!” Maria twaa nʼani hwɛɛ no na ogyee so wɔ Hebri kasa mu se, “Rabuni!” a ase ne “Kyerɛkyerɛfo.”</para>
  <para style="p">
    <verse number="17" style="v"/>Yesu ka kyerɛɛ no se, “Nso me mu, efisɛ, minnya nkɔɔ mʼagya nkyɛn ɛ; kɔka kyerɛ mʼasuafo no se, meresan akɔ mʼagya a ɔyɛ wɔn agya ne me Nyankopɔn a ɔyɛ wɔn nso Nyankopɔn no nkyɛn.”</para>
  <para style="p">
    <verse number="18" style="v"/>Maria Magdalene fii hɔ kɔbɔɔ asuafo no amanneɛ se wahu Awurade na ɔkaa asɛm a Yesu ka kyerɛɛ no no kyerɛɛ wɔn.</para>
  <para style="s1">Yesu yi ne ho adi kyerɛ nʼasuafo</para>
  <para style="p">
    <verse number="19" style="v"/>Saa da no ara anwummere a na esiane Yudafo mpanyin no ho hu nti asuafo no ato wɔn ho pon mu no, Yesu baa ɔdan no mu hɔ kyiaa wɔn se, “Asomdwoe nka mo.” <verse number="20" style="v"/>Okyiaa wɔn wiei no, ɔde ne nsam ne ne mfem kyerɛɛ wɔn. Asuafo no huu Awurade no, wɔn ani gyei yiye.</para>
  <para style="p">
    <verse number="21" style="v"/>Yesu san kyiaa wɔn bio se, “Asomdwoe nka mo.” Afei ɔka kyerɛɛ wɔn se, “Sɛnea Agya no somaa me no, saa ara na me nso meresoma mo.” <verse number="22" style="v"/>Eyi akyi ɔhome guu wɔn so kae se, “Honhom kronkron no mmra mo so. <verse number="23" style="v"/>Sɛ mode obi bɔne kyɛ no a, wɔde bɛkyɛ no; na sɛ moamfa obi bɔne ankyɛ no a, wɔremfa nkyɛ no.”</para>
  <para style="s1">Yesu yi ne ho adi kyerɛ Toma</para>
  <para style="p">
    <verse number="24" style="v"/>Bere a Yesu yii ne ho adi kyerɛɛ asuafo no, na Toma a wɔfrɛ no Ata a ɔyɛ asuafo dumien no mu baako no nni hɔ bi. <verse number="25" style="v"/>Bere a asuafo no ka kyerɛɛ no se wɔahu Awurade no, wannye anni kae se, “Sɛ manhu ne nsam ne ne mfem twa no na mamfa me nsa anka a, merennye nni da.”</para>
  <para style="p">
    <verse number="26" style="v"/>Nnawɔtwe akyi, asuafo no san hyiae bio a na Toma ka wɔn ho. Ɛwom sɛ na wɔatoto apon no mu de, nanso Yesu san baa hɔ kyiaa wɔn bio se, “Asomdwoe nka mo!”</para>
  <para style="p">
    <verse number="27" style="v"/>Afei Yesu frɛɛ Toma ka kyerɛɛ no se, “Fa wo nsa bɛka me nsam ne me mfem. Nnye akyinnye bio. Gye di!”</para>
  <para style="p">
    <verse number="28" style="v"/>Toma de ahonu kae se, “Wo ne mʼAwurade ne me Nyankopɔn!”</para>
  <para style="p">
    <verse number="29" style="v"/>Yesu ka kyerɛɛ no se, “Woahu me no nti, na woagye adi; nhyira nka wɔn a wonhuu me nanso wogye me di.”</para>
  <para style="p">
    <verse number="30" style="v"/>Yesu yɛɛ anwonwade ahorow bebree kyerɛɛ nʼasuafo no a wɔankyerɛw wɔ saa nhoma yi mu. <verse number="31" style="v"/>Nanso biribiara a wɔakyerɛw wɔ saa nhoma yi mu no, wɔakyerɛw sɛnea ɛbɛyɛ a mubegye adi sɛ, Yesu ne Agyenkwa, ne Onyankopɔn Ba no; na sɛ mugye no di a, mubenya nkwa.</para>
  <chapter number="21" style="c"/>
  <para style="s1">Yesu yi ne ho adi bio</para>
  <para style="p">
    <verse number="1" style="v"/>Akyiri yi, Yesu yii ne ho adi bio wɔ Tiberia ɔtare ho kyerɛɛ nʼasuafo no mu bi. Ɔkwan a ɔfaa so yii ne ho adi kyerɛɛ wɔn no ni:</para>
  <para style="p">
    <verse number="2" style="v"/>Saa bere no, na Simon Petro, ne Toma, a wɔfrɛ no Ata, ne Nataniel a ofi Kana a ɛwɔ Galilea ne Sebedeo mma ne Yesu asuafo no mu baanu na na wɔwɔ ɔtare no ho.</para>
  <para style="p">
    <verse number="3" style="v"/>Wɔwɔ hɔ no, Petro ka kyerɛɛ wɔn a wɔaka no se, “Merekoyi nam.” Wɔn a na wɔka ne ho no ka kyerɛɛ no se, “Yɛne wo bɛkɔ.” Wɔn nyinaa kɔtenaa ɔkorow mu kɔɔ po nanso saa anadwo no wɔanyi nam biara. <verse number="4" style="v"/>Ade kyee anɔpa a anim retetew no, Yesu begyinaa mpoano hɔ nanso na asuafo no nnim sɛ ɛyɛ ɔno.</para>
  <para style="p">
    <verse number="5" style="v"/>Ɔfrɛɛ asuafo no bisaa wɔn se, “Anuanom, moayi nam bi anaa?” Wobuae se, “Dabi.”</para>
  <para style="p">
    <verse number="6" style="v"/>Ɔka kyerɛɛ wɔn se, “Mungu mo asau no wɔ nifa fam na mobeyi nam.” Woguu asau no sɛnea ɔkae no. Nam yɛɛ asau no ma sɛɛ tɔ a na wɔtwe a ɛntwe.</para>
  <para style="p">
    <verse number="7" style="v"/>Afei, osuani a Yesu dɔ no no ka kyerɛɛ Petro se, “Ɛyɛ Awurade.” Bere a Simon Petro tee sɛ ɛyɛ Awurade no, ɔhyɛɛ nʼatade, huruw tɔɔ nsu no mu guare kɔɔ mpoano hɔ. <verse number="8" style="v"/>Asuafo a wɔaka no tenaa ɔkorow no mu baa mpoano hɔ bi. Wɔreba no, na wɔretwe asau a na nam ahyɛ no ma sɛɛ tɔ no. Efi faako a wɔwɔ wɔ po no so ba mpoano hɔ no bɛyɛ basafa ahanu. <verse number="9" style="v"/>Woduu mpoano hɔ no wohui sɛ obi asɔ gya retoto nam na abodoo bi nso gu nkyɛn.</para>
  <para style="p">
    <verse number="10" style="v"/>Yesu ka kyerɛɛ wɔn se, “Momfa nam a moayi no bi mmra.” <verse number="11" style="v"/>Simon Petro foro kɔɔ ɔkorow no mu kɔtwee asau a na nam akɛse bɛyɛ ɔha aduonum abiɛsa wɔ mu no baa mpoano hɔ. Ɛwom sɛ na nam ayɛ asau no ma de, nanso antetew.</para>
  <para style="p">
    <verse number="12" style="v"/>Yesu frɛɛ wɔn se, “Mummedidi.” Asuafo no mu biara ammisa no onipa ko a ɔyɛ efisɛ, na wonim sɛ ɛyɛ Awurade. <verse number="13" style="v"/>Yesu faa abodoo no kyekyɛ maa wɔn. Eyi akyi no, ɔkyɛɛ nam a na watoto no nso maa wɔn.</para>
  <para style="p">
    <verse number="14" style="v"/>Eyi ne ne mpɛn abiɛsa so a Yesu sɔre fii awufo mu no, oyii ne ho adi kyerɛɛ nʼasuafo no.</para>
  <para style="s1">Petro kyerɛ ne dɔ</para>
  <para style="p">
    <verse number="15" style="v"/>Wodidi wiei no, Yesu bisaa Simon Petro se, “Yohane ba Simon, wodɔ me sen sɛnea eyinom dɔ me no anaa?” Petro buae se, “Yiw, Awurade, wunim sɛ medɔ wo.” Yesu ka kyerɛɛ no se, “Yɛn me nguammaa,”</para>
  <para style="p">
    <verse number="16" style="v"/>Yesu san bisaa no se, “Yohane ba Simon, wodɔ me anaa?” Petro san buae se, “Yiw, Awurade, winim sɛ medɔ wo.” Yesu san ka kyerɛɛ no se, “Hwɛ me nguan.”</para>
  <para style="p">
    <verse number="17" style="v"/>Yesu bisaa no ne mpɛn abiɛsa so se, “Yohane ba Simon, ampa ara sɛ wodɔ me?” Asɛm yi yɛɛ Petro awerɛhow sɛ Yesu abisa no saa asɛnkoro no are mpɛn abiɛsa. Enti ɔka kyerɛɛ Yesu se, “Awurade, wunim biribiara, na wunim nso sɛ, medɔ wo!” Yesu ka kyerɛɛ no se, “Yɛn me nguan. <verse number="18" style="v"/>Meka nokware akyerɛ wo. Woyɛ aberante no, na wutumi siesie wo ho kɔ baabiara a wopɛ, yɛ nea wopɛ biara nso. Nanso sɛ wobɔ akwakoraa a, wobɛteɛ wo nsam na obi asiesie wo ho ama wo, de wo akɔ baabi a anka wompɛ sɛ wokɔ.” <verse number="19" style="v"/>Asɛm a Yesu kae no, ɔde kyerɛɛ owu ko a Petro bewu de ahyɛ Onyankopɔn anuonyam. Yesu ka kyerɛɛ Petro se, “Di mʼakyi.”</para>
  <para style="p">
    <verse number="20" style="v"/>Petro twaa nʼani hwɛɛ nʼakyi hui sɛ osuani a Yesu dɔ no no di wɔn akyi. Saa osuani yi ne obi a wɔredidi no, otwiw bɛn Yesu bisaa no se, “Awurade, hena na obeyi wo ama?” no. <verse number="21" style="v"/>Petro huu saa osuani yi no, obisaa Yesu se, “Awurade, na oyi nso dɛn na ɛbɛto no?”</para>
  <para style="p">
    <verse number="22" style="v"/>Yesu buaa no se, “Sɛ mepɛ sɛ ɔtena hɔ kosi sɛ mɛsan maba a, ɛfa wo ho bɛn? Wo de, di mʼakyi.” <verse number="23" style="v"/>Asɛm a Yesu ka faa saa osuani yi ho no maa Yesu akyidifo no mu pii susuwii sɛ, saa osuani no renwu da. Nanso na ɛnyɛ nea Yesu hwehwɛ akyerɛ nen, bere a ɔkae se, “Sɛ mepɛ sɛ ɔtena hɔ kosi sɛ mɛsan aba a, ɛfa wo ho bɛn?” no.</para>
  <para style="p">
    <verse number="24" style="v"/>Saa osuani yi ne onipa a odi eyinom nyinaa ho adanse na ɔkyerɛwee nso. Yenim sɛ nʼadanse no yɛ nokware. <verse number="25" style="v"/>Nneɛma bebree wɔ hɔ nso a Yesu yɛe a wɔankyerɛw, na sɛ wɔkyerɛwee no mmaako mmaako a, anka migye di sɛ ɛrensen wiase.</para>
</usx>
