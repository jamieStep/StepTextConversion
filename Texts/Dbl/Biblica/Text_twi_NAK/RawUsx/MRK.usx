<?xml version="1.0" encoding="UTF-8"?>
<usx version="2.6">
  <book code="MRK" style="id">- Nkwa Asɛm (Life Giving Words) Akuapem Twi NT and Psalms #7001</book>
  <para style="rem">© 2000 Biblica, Inc.</para>
  <para style="h">MARKO</para>
  <para style="toc1">Marko</para>
  <para style="toc2">Marko</para>
  <para style="toc3">Marko</para>
  <para style="mt1">MARKO</para>
  <para style="imt">Nnianim:</para>
  <para style="ip">Na Marko yɛ aberantewaa a, nʼadamfo pa ara ne Petro a, na ɔyɛ Yesu asuafo no mu baako no. Ne nsɛm a ɔkyerɛwee no yɛ nsɛm a Petro ka kyerɛɛ no fa Yesu abrabɔ ho no. Wankyerɛw biribiara amfa Yesu abusuadua, nʼawo ne ne mmofraase ho. Afei nso, wanka nsɛm a Yesu kae no ho nsɛm pii na mmom, dwuma a Yesu dii no titiriw na ɔkaa ho nsɛm. Ɔkyerɛw nsɛm bebree faa Yudafo amanne ho a ɛkyerɛ sɛ, saa nhoma yi wɔkyerɛw maa wɔn a wɔnyɛ Yudafo.</para>
  <para style="iot">Emu Nsɛm:</para>
  <para style="io1">1. Yesu fiti ne nkyerɛkyerɛ ase: <char style="ior"><ref loc="MRK 1:1-13">1:1-13</ref></char></para>
  <para style="io1">2. Yesu nkyerɛkyerɛ a edi kan wɔ Galilea: <char style="ior"><ref loc="MRK 1:14-3:6">1:14–3:6</ref></char></para>
  <para style="io1">3. Yesu nkyerɛkyerɛ a ɛto so abien wɔ Galilea: <char style="ior"><ref loc="MRK 3:7-7:23">3:7–7:23</ref></char></para>
  <para style="io1">4. Yesu nkyerɛkyerɛ a ɛto so abiɛsa wɔ Galilea: <char style="ior"><ref loc="MRK 7:24-9:50">7:24–9:50</ref></char></para>
  <para style="io1">5. Yesu fi Galilea kɔ Yerusalem: <char style="ior"><ref loc="MRK 10:1-52">10:1-52</ref></char></para>
  <para style="io1">6. Yesu wɔ Yerusalem, nʼamanehunu ne ne wu: <char style="ior"><ref loc="MRK 11:1-16:8">11:1–16:8</ref></char></para>
  <para style="io1">7. Owusɔre ne Yesu ho adiyisɛm: <char style="ior"><ref loc="MRK 16:9-20">16:9-20</ref></char></para>
  <para style="ie"/>
  <chapter number="1" style="c"/>
  <para style="s1">Yohane Osuboni asɛnka</para>
  <para style="p">
    <verse number="1" style="v"/>Asɛmpa a ɛfa Yesu Kristo, Onyankopɔn Ba no ho mfitiase ni:</para>
  <para style="p">
    <verse number="2" style="v"/>Odiyifo Yesaia nhoma no mu no, “Onyankopɔn kae se, ɔbɛsoma ne Ba aba asase so. Nanso ɔbɔfo bi bedi nʼanim a, ɔno na obesiesie kwan ama no. <verse number="3" style="v"/>Saa ɔbɔfo yi bɛtena sare so, na wateɛm se, ‘Munsiesie Awurade akwan. Obiara nsiesie ne ho mfa ntwɛn Awurade ba no.’ ”</para>
  <para style="p">
    <verse number="4" style="v"/>Saa ɔbɔfo no, ɔne Yohane Osuboni. Ɔtenaa sare so, na ɔkyerɛkyerɛɛ wɔn se, wonnu wɔn ho wɔ wɔn bɔne ho, na wɔmma wɔmmɔ wɔn asu sɛnea ɛbɛyɛ a Onyankopɔn de wɔn bɔne befiri wɔn. <verse number="5" style="v"/>Nnipa fifi Yerusalem ne Yudea nkurow so kohuu Yohane, tiee no. Na wɔkaa wɔn bɔne kyerɛɛ no no, ɔbɔɔ wɔn asu wɔ asubɔnten Yordan mu. <verse number="6" style="v"/>Na Yohane hyɛ atade a wɔde aboa nhoma na apam a aboa nhoma abɔso nso bɔ mu. Nʼaduan yɛ mmoadabi ne ɛwo. <verse number="7" style="v"/>Ne nkyerɛkyerɛ no mu, ɔkae se, “Ɛrenkyɛ koraa, obi bɛba a ɔwɔ tumi sen me a, ne mpaboa mpo ɛnsɛ sɛ mikita. <verse number="8" style="v"/>Me de, mede nsu na ɛbɔ mo asu, na ɔno de, ɔde Onyankopɔn Honhom Kronkron na ɛbɛbɔ mo asu!”</para>
  <para style="s1">Yesu asubɔ ne ne sɔhwɛ</para>
  <para style="p">
    <verse number="9" style="v"/>Da bi, Yesu fii Nasaret a ɛwɔ Galileaman mu bae maa Yohane bɔɔ no asu wɔ asubɔnten Yordan mu. <verse number="10" style="v"/>Yesu fi nsu no mu sii koko so ara pɛ, ohui sɛ ɔsoro abue na Honhom Kronkron resian sɛ aborɔnoma aba ne so. Saa bere no ara mu, <verse number="11" style="v"/>ɛnne bi fi soro kae se, “Wone me dɔ Ba a wosɔ mʼani.”</para>
  <para style="p">
    <verse number="12" style="v"/>Ɛhɔ ara, Honhom Kronkron de Yesu kɔɔ sare so. <verse number="13" style="v"/>Ɔtenaa hɔ adaduanan a, na obiara nka ne ho ka wuram mmoa nko ara. Ɛhɔ na ɔbonsam sɔɔ no hwɛe. Akyiri yi, abɔfo ba bɛsom no.</para>
  <para style="s1">Asuafo baanan a wodi kan no frɛ</para>
  <para style="p">
    <verse number="14" style="v"/>Ɔhene Herode kyeree Yohane akyi no, Yesu kɔɔ Galilea kɔkaa Asɛmpa no wɔ hɔ.</para>
  <para style="p">
    <verse number="15" style="v"/>Ɔkae se, “Bere no awie du! Onyankopɔn Ahenni no abɛn. Monsakra mo adwene na munnye Asɛmpa no nni!”</para>
  <para style="p">
    <verse number="16" style="v"/>Da bi a Yesu nam Galilea mpoano no, ohuu Simon ne ne nua Andrea sɛ wɔregu asau.</para>
  <para style="p">
    <verse number="17" style="v"/>Yesu frɛɛ wɔn se, “Mummedi mʼakyi! Na mɛma mo ayɛ nnipayifo.” <verse number="18" style="v"/>Ɛhɔ ara, wogyaw wɔn asau no guu hɔ bedii nʼakyi.</para>
  <para style="p">
    <verse number="19" style="v"/>Ɔkɔɔ nʼanim kakra no, ohuu Sebedeo mma baanu a, wɔfrɛ ɔbaako Yohane, ɛnna ɔbaako nso Yakobo, sɛ wɔte ɔkorow mu renwene wɔn asau. <verse number="20" style="v"/>Ɔfrɛɛ wɔn nso sɛ wommedi nʼakyi. Ntɛm ara, wogyaw wɔn agya Sebedeo ne nʼapaafo hɔ wɔ ɔkorow no mu bedii nʼakyi.</para>
  <para style="s1">Yesu tu honhommɔne</para>
  <para style="p">
    <verse number="21" style="v"/>Yesu ne nʼakyidifo yi beduu Kapernaum. Na Homeda dui no, ɔkɔɔ asɔredan mu kɔkaa Asɛmpa no. <verse number="22" style="v"/>Nnipa no tee asɛm no no, wɔn ho dwiriw wɔn, efisɛ, ɔkasae te sɛ obi a ɔwɔ tumi, na mmom wankasa sɛ mmara no akyerɛkyerɛfo no.</para>
  <para style="p">
    <verse number="23" style="v"/>Amonom hɔ ara, ɔbarima bi a honhommɔne bi hyɛ ne mu de nteɛteɛm puee wɔ Asɔredan mu hɔ se, <verse number="24" style="v"/>“Dɛn na wo Nasaretni Yesu wɔ ne yɛn yɛ? Woaba sɛ worebɛsɛe yɛn anaa? Minim wo sɛ wone Onyankopɔn Ba Kronkron no!”</para>
  <para style="p">
    <verse number="25" style="v"/>Yesu teɛteɛɛ honhommɔne no se, “Mua wʼano! Fi ne mu kɔ!” <verse number="26" style="v"/>Honhommɔne no wosow saa ɔbarima no ma ɔteɛteɛɛm dennen na etu kɔe. <verse number="27" style="v"/>Nnipa no nyinaa ho dwiriw wɔn ma wobisabisaa wɔn ho wɔn ho se, “Nkyerɛkyerɛ foforo bɛn ni? Ahonhommɔne mpo tie ne nne!”</para>
  <para style="p">
    <verse number="28" style="v"/>Saa anwonwade a ɔyɛɛ yi ho asɛm trɛw faa Galileaman mu nyinaa.</para>
  <para style="s1">Yesu sa nyarewa</para>
  <para style="p">
    <verse number="29" style="v"/>Wofi asɔredan no mu no, ɔne nʼasuafo no kɔɔ Simon ne Andrea fi. <verse number="30" style="v"/>Wɔkɔtoo sɛ atiridii abɔ Simon asebea ma ɔda hɔ. <verse number="31" style="v"/>Yesu kɔɔ faako a ɔda hɔ, kosoo ne nsa ma ɔsɔre tenaa ase. Ɛhɔ ara, atiridii no tu fii ne so. Ɔsɔre noaa aduan maa wɔn.</para>
  <para style="p">
    <verse number="32" style="v"/>Eduu anwummere no, nnipa no de ayarefo ne wɔn a wɔwɔ ahonhommɔne brɛɛ Yesu sɛ ɔnsa wɔn yare. <verse number="33" style="v"/>Nnipa bebree bɛboaa wɔn ho ano wɔ ofi no abobow ano, hwɛɛ nea ɛrekɔ so. <verse number="34" style="v"/>Saa anwummere no ara, Yesu saa ayarefo bebree yare. Otuu ahonhommɔne bebree nso. Nanso wamma ahonhommɔne no ankasa, efisɛ, na wonim no.</para>
  <para style="s1">Yesu asɛnka wɔ Galilea</para>
  <para style="p">
    <verse number="35" style="v"/>Ade kyee anɔpatutuutu no, Yesu nko ara kɔɔ sare so kɔbɔɔ mpae.</para>
  <para style="p">
    <verse number="36" style="v"/>Akyiri yi, Simon ne ebinom nso fii adi kɔhwehwɛɛ no, <verse number="37" style="v"/>na wohuu no no, wɔka kyerɛɛ no se, “Nnipa bebree rehwehwɛ wo.”</para>
  <para style="p">
    <verse number="38" style="v"/>Ɔka kyerɛɛ wɔn se, “Ɛsɛ sɛ yɛkɔ nkurow a aka no so, na mekɔka mʼasɛm kyerɛ wɔn, efisɛ, ɛno nti na mebae.”</para>
  <para style="p">
    <verse number="39" style="v"/>Enti ɔkɔɔ Galileaman mu baabiara kɔkaa Asɛmpa no wɔ hyiadan mu, tuu ahonhommɔne bebree nso.</para>
  <para style="s1">Yesu sa ɔkwatani bi yare</para>
  <para style="p">
    <verse number="40" style="v"/>Ɔkwatani bi bɛkotow no srɛɛ no sɛ, “Mesrɛ wo, sa me yare.”</para>
  <para style="p">
    <verse number="41" style="v"/>Ɔkwatani no yɛɛ Yesu mmɔbɔ, enti ɔde ne nsa kaa no kae se, “Mɛsa wo yare! Wo ho ntɔ wo!” <verse number="42" style="v"/>Amonom hɔ ara, kwata no fii ne ho maa ne ho tɔɔ no!</para>
  <para style="p">
    <verse number="43" style="v"/>Yesu bɔɔ nʼano denneenen se, <verse number="44" style="v"/>“Nka saa asɛm yi nkyerɛ obiara, na mmom fa wo ho kɔkyerɛ ɔsɔfo. Sɛ worekɔ a, fa wʼafɔrebɔde a Mose ahyɛ sɛ akwatafo a wɔasa wɔn yare mfa nka wɔn ho nkɔ no, ka wo ho kɔ sɛnea ɛbɛma obiara ahu sɛ, wo ho atɔ wo bio.”</para>
  <para style="p">
    <verse number="45" style="v"/>Nanso ɔrekɔ no nyinaa, na ɔde nteɛteɛm rebɔ nʼayaresa no ho dawuru. Esiane eyi nti, sɛ Yesu kɔ baabiara a, nnipadɔm betwa ne ho hyia. Ɛno nti, afei baabiara a ɔbɛkɔ no, onyi ne ho adi. Enti ɔtenaa sare so hɔ maa nnipa bebree baa ne nkyɛn wɔ hɔ.</para>
  <chapter number="2" style="c"/>
  <para style="s1">Yesu sa obubuafo bi yare</para>
  <para style="p">
    <verse number="1" style="v"/>Nna bi akyi no, Yesu kɔɔ Kapernaum bio. Oduu hɔ no, nnipa pii tee sɛ waba hɔ. <verse number="2" style="v"/>Ankyɛ na nnipa bebree bɛhyɛɛ ofi a na ɔwɔ mu no mu ma tɔ. Ofitii ase kaa Asɛmpa no kyerɛɛ wɔn. <verse number="3" style="v"/>Mmarima baanan bi de obubuafo bi a wɔso no baa hɔ. <verse number="4" style="v"/>Esiane sɛ na wontumi mfa nnipadɔm no mu nkɔ Yesu nkyɛn no nti, wɔforoo ɔdan a Yesu wɔ mu no, kotuu tokuru wɔ atifi. Wɔde obubuafo a ɔda ne kɛtɛ so no faa mu gyaagyaa no brɛoo de no kɔtoo Yesu anim.</para>
  <para style="p">
    <verse number="5" style="v"/>Yesu huu wɔn gyidi a wɔwɔ wɔ ne mu no, ɔka kyerɛɛ ɔyarefo no se, “Ɔba, wɔde wo bɔne akyɛ wo!”</para>
  <para style="p">
    <verse number="6" style="v"/>Nanso mmara no akyerɛkyerɛfo a wɔwɔ hɔ no tee nea Yesu kae no, wɔdwenee wɔ wɔn tirim <verse number="7" style="v"/>se, “Asɛm bɛn na ɔreka yi! Abususɛm na ɔreka yi! Osusuw sɛ ɔyɛ Onyankopɔn? Onyankopɔn nko na otumi de bɔne kyɛ.”</para>
  <para style="p">
    <verse number="8" style="v"/>Yesu huu wɔn adwene no, ɛhɔ ara, ɔka kyerɛɛ wɔn se, “Adɛn na moma asɛm a mekae yi haw mo? <verse number="9" style="v"/>Me, Onipa Ba no, mewɔ tumi wɔ asase so sɛ mede bɔne kyɛ. Sɛ obi bɛka asɛm bi no, nyɛ den. Obiara betumi aka asɛm a mekae yi. <verse number="10" style="v"/>Nanso sɛnea ɛbɛyɛ na mubehu sɛ Onipa Ba no wɔ tumi sɛ ɔde bɔne kyɛ nti,” ɔka kyerɛɛ obubuafo no se, <verse number="11" style="v"/>“Mise wo sɛ, sɔre gyina hɔ. Fa wo kɛtɛ na kɔ wo fi.”</para>
  <para style="p">
    <verse number="12" style="v"/>Obubuafo yi sɔre bobɔw ne kɛtɛ, na ɔde anigye ne ahosɛpɛw faa nnipadɔm no mu kɔe. Nnipa no ho dwiriw wɔn, ma wɔkamfoo Onyankopɔn kae se, “Yenhuu eyi bi da!”</para>
  <para style="s1">Yesu frɛ Lewi</para>
  <para style="p">
    <verse number="13" style="v"/>Yesu san kɔɔ mpoano hɔ bio na ɔkaa Asɛmpa no kyerɛɛ nnipakuw a wɔahyia wɔ hɔ no. <verse number="14" style="v"/>Bere a ɔnam mpoano hɔ no, ohuu Alfeo ba Lewi sɛ ɔte atowgyei. Ohuu no no, ɔka kyerɛɛ no se, “Di mʼakyi.” Ɛhɔ ara, Lewi sɔre dii nʼakyi.</para>
  <para style="p">
    <verse number="15" style="v"/>Saa da no anadwofa, Lewi tow pon, too nsa frɛɛ nʼafɛfo towgyefo ne nnebɔneyɛfo bi sɛ wɔmmra na ɔne wɔn ne Yesu ne nʼasuafo nto nsa nnidi. Nnipa a wodii Yesu akyi no bi te sɛ Lewi ara pɛ. <verse number="16" style="v"/>Farisifo no hui sɛ ɔne nnebɔneyɛfo ne towgyefo ato nsa redidi no, anyɛ wɔn dɛ. Wobisaa nʼasuafo no se, “Adɛn nti na ɔne towgyefo ne nnebɔneyɛfo te sɛ eyinom to nsa didi?”</para>
  <para style="p">
    <verse number="17" style="v"/>Yesu tee nea wɔkae no, obuaa wɔn se, “Wɔn a wɔwɔ ahoɔden no, ɔyaresafo ho nhia wɔn. Wɔn a wɔyare no na ɔyaresafo ho hia wɔn. Mamma sɛ merebɛka akyerɛ atreneefo se wɔnsakra wɔn adwene na mmom, nnebɔneyɛfo.”</para>
  <para style="s1">Mmuadadi ho asɛmmisa</para>
  <para style="p">
    <verse number="18" style="v"/>Da bi a Yohane Osuboni akyidifo ne Farisifo no redi mmuada no, nnipa bi kɔɔ Yesu nkyɛn kobisaa no se, “Adɛn nti na Yohane ne Farisifo no akyidifo di mmuada na wʼakyidifo de, wonni mmuada?”</para>
  <para style="p">
    <verse number="19" style="v"/>Yesu nso bisaa wɔn se, “Moahu ayeforokunu nnamfo a wɔbɛba ayeforo ase a wɔbɛka se, wɔredi mmuada enti wɔrennidi anaa? Mmere dodow a wɔne ayeforokunu no nam no de, wɔrenni mmuada da. <verse number="20" style="v"/>Nanso da bi bɛba a, wɔbɛfa ayeforokunu no afi wɔn nkyɛn. Saa bere no na wobedi mmuada. <verse number="21" style="v"/>Ɛte sɛ wode ntama foforo atare ntama dedaw mu. Dɛn na ɛba? Ntaremu no bɛtew ntama dedaw no mu, na ayi afi mu, na ama tokuru a ɛda hɔ no aso asen kan de no. <verse number="22" style="v"/>Munim sɛ wɔmfa nsa foforo ngu aboa nhoma nkotoku dedaw mu. Anyɛ saa a, ɛbɛpae. Nsa no behwie agu, na nkotoku a nsa no wɔ mu no nso bɛpaapae. Ɛsɛ sɛ wɔde nsa foforo gu nkotoku foforo mu.”</para>
  <para style="s1">Homedadi ho asɛm</para>
  <para style="p">
    <verse number="23" style="v"/>Homeda bi a Yesu ne nʼasuafo nam aburowfuw bi mu no, asuafo no pempan aburow no bi wee.</para>
  <para style="p">
    <verse number="24" style="v"/>Farisifo no bi ka kyerɛɛ Yesu se, “Enni ho kwan sɛ wɔyɛ saa! Yɛn mmara mma ho kwan sɛ wobu aburow Homeda.”</para>
  <para style="p">
    <verse number="25" style="v"/>Yesu nso bisaa wɔn se, “Monkenkan nea ɔhene Dawid yɛɛ bere a ɔkɔm dee ɔne wɔn a na wɔka ne ho no, <verse number="26" style="v"/>ne sɛnea ɔkɔɔ Onyankopɔn fi, ɔsɔfo panyin Abiata bere so, na ɔne wɔn a wɔka ne ho kodii abodoo a wɔde abɔ afɔre ama Onyankopɔn no, a obiara nni ho kwan sɛ odi, gye asɔfo nko ara, no pɛn? Na ɛno nso tia mmara. <verse number="27" style="v"/>Onipa nti na wɔyɛɛ Homeda, na ɛnyɛ Homeda nti na wɔbɔɔ onipa. <verse number="28" style="v"/>Na me, Onipa Ba no mpo, mewɔ tumi sɛ mekyerɛ nea ɛsɛ sɛ onipa tumi yɛ Homeda!”</para>
  <chapter number="3" style="c"/>
  <para style="s1">Yesu sa obi a ne nsa awu yare</para>
  <para style="p">
    <verse number="1" style="v"/>Yesu baa Kapernaum no, ɔkɔɔ hyiadan mu bio. Oduu hɔ no, ohuu ɔbarima bi a ne nsa baako awu.</para>
  <para style="p">
    <verse number="2" style="v"/>Na saa da no yɛ Homeda enti na Yesu atamfo no retetɛw no ahwɛ sɛ ɔbɛsa ɔbarima no yare anaa. Na wɔabɔ wɔn tirim sɛ, sɛ ɔsa no yare a, wɔbɛkyere no! <verse number="3" style="v"/>Yesu ka kyerɛɛ ɔbarima no se ommegyina nnipa no anim. <verse number="4" style="v"/>Ɔdanee ne ho kyerɛɛ nʼatamfo no bisaa wɔn se, “Eye sɛ obi yɛ papa Homeda? Anaasɛ ɛyɛ da a wɔde yɛ bɔne? Ɛyɛ da a wɔde gye nkwa anaa wɔma obi nkwa hwere no?” Nanso wɔammua no. <verse number="5" style="v"/>Ɔde abufuw hwɛɛ wɔn hyiae. Ɛhaw no sɛ wonni ahummɔbɔ ma nnipa enti ɔka kyerɛɛ ɔbarima no se, “Teɛ wo nsa no mu.” Ɔteɛɛ mu, na amonom hɔ ara, ne nsa no yɛɛ yie.</para>
  <para style="p">
    <verse number="6" style="v"/>Ɛhɔ ara, Farisifo no kohyiaa Herodefo no ne wɔn susuwii ɔkwan a wɔbɛfa so akum Yesu no ho.</para>
  <para style="s1">Nnipadɔm tu di Yesu akyi</para>
  <para style="p">
    <verse number="7" style="v"/>Yesu ne nʼasuafo no fii hɔ kɔɔ mpoano. Nnipadɔm fifi Galilea, Yudea, Yerusalem, <verse number="8" style="v"/>Idumea, asubɔnten Yordan agya, Tiro ne Sidon fam nyinaa tu dii Yesu akyi. Efisɛ, na nʼanwonwade a ɔyɛ no atrɛw mmaa nyinaa enti na ebinom pɛ sɛ wɔbɛhwɛ no.</para>
  <para style="p">
    <verse number="9" style="v"/>Ɔka kyerɛɛ nʼasuafo no se, wɔmpɛ ɔkorow bi nsi nkyɛn baabi na sɛ nnipadɔm no kyere ne so wɔ mpoano hɔ a, watena mu akɔ. <verse number="10" style="v"/>Da no, na wasa nyarewa bebree. Nanso, na ayarefo no ba ara na wɔreba a wɔpɛe sɛ wɔde wɔn nsa ka nʼatade.</para>
  <para style="p">
    <verse number="11" style="v"/>Bere biara a wɔn a wɔwɔ ahonhommɔne no bi behu no no, wotwa hwe fam, wosow biribiri, ka se, “Woyɛ Onyankopɔn Ba.” <verse number="12" style="v"/>Nanso, ɔbɔɔ wɔn ano se, wɔnnkyerɛ onipa ko a ɔyɛ.</para>
  <para style="s1">Asuafo dumien no yi</para>
  <para style="p">
    <verse number="13" style="v"/>Akyiri yi, ɔkɔɔ bepɔw so, frɛɛ wɔn a wayi wɔn no baa ne nkyɛn. <verse number="14" style="v"/>Oyii wɔn mu dumien a daa wɔne no bɛnantew, na wɔakɔka Asɛmpa no, <verse number="15" style="v"/>na wɔatu ahonhommɔne nso. <verse number="16" style="v"/>Dumien a oyii wɔn no din ni: Simon a ɔtoo no din foforo Petro. <verse number="17" style="v"/>Sebedeo mma Yakobo ne Yohane nso, ɔfrɛɛ wɔn Boanerges a, ase ne aprannaa mma. <verse number="18" style="v"/>Wɔn a wɔka ho nso ni: Andrea, Filipo, Bartolomeo, Mateo, Toma, Yakobo Alfeo ba; Tadeo ne Simon ɔmanyɛfo, <verse number="19" style="v"/>ɛne Yuda Iskariot a oyii no mae no.</para>
  <para style="p">
    <verse number="20" style="v"/>Ɔsan baa ofi a ɔte mu no mu no, nnipakuw bi san baa ne so bio. Ankyɛ koraa na ɛhɔ nyinaa ayɛ ma a onnya kwan koraa nnidi. <verse number="21" style="v"/>Ne fifo tee asɛm a aba no, wɔkɔɔ hɔ sɛ wɔrekɔfa no akɔ wɔn fi, efisɛ, wɔkae se, “Ne tiri mu ka no.”</para>
  <para style="s1">Yesu ka nyaatwomfo anim</para>
  <para style="p">
    <verse number="22" style="v"/>Mmara no akyerɛkyerɛfo a wofi Yerusalem bae no kae se, “Beelsebub a ɔyɛ ahonhommɔne panyin no afa no, na ɔnam saa tumi no so na etu ahonhommɔne no.”</para>
  <para style="p">
    <verse number="23" style="v"/>Yesu frɛɛ wɔn kasa kyerɛɛ wɔn abebu mu se, “Ɛbɛyɛ dɛn na Satan betumi atu Satan? <verse number="24" style="v"/>Ahenni biara a ɛne ne ho di asi no begu. <verse number="25" style="v"/>Saa ara na ofi biara a ɛne ne ho di asi no nnyina ara ne no. <verse number="26" style="v"/>Na sɛ Satan twa ne ho ne ne ho di asi a, ɛbɛyɛ dɛn na watumi adi nkonim? Obedi nkogu. <verse number="27" style="v"/>Obiara ntumi nkɔ ɔhoɔdenfo fi nkɔfa ne nneɛma kwa, gye sɛ, onii no di kan kyekyere ɔhoɔdenfo no, ansa na watumi afa ne nneɛma.</para>
  <para style="p">
    <verse number="28" style="v"/>“Mereka akyerɛ mo se, bɔne a onipa ayɛ biara no, wotumi de kyɛ no na mpo obi ka abususɛm tia me a, wotumi de kyɛ no; <verse number="29" style="v"/>nanso nea ɔka abususɛm tia Honhom Kronkron no de, wɔremfa nkyɛ no da. Ɛyɛ bɔne a ɛrempopa da.”</para>
  <para style="p">
    <verse number="30" style="v"/>Ɔkaa saa asɛm yi, efisɛ, na wɔka se, ɔwɔ honhommɔne.</para>
  <para style="s1">Yesu ne ne na ne ne nuanom</para>
  <para style="p">
    <verse number="31" style="v"/>Ogu so rekyerɛkyerɛ no, ne na ne ne nuanom begyinaa nnipadɔm no mu baabi somaa obi sɛ, ɔnkɔfrɛ no mmra, na wɔne no nkasa. <verse number="32" style="v"/>Saa bere no na nnipadɔm no atwa ne ho ahyia. Nnipa no ka kyerɛɛ Yesu se, “Wo na ne wo nuanom gyina afikyiri hɔ pɛ sɛ wɔne wo kasa.”</para>
  <para style="p">
    <verse number="33" style="v"/>Yesu bisaa wɔn se, “Hena ne me na? Ɛhefo ne me nuanom?” <verse number="34" style="v"/>Ɔhwɛɛ nnipadɔm no hyiae kae se, “Eyinom ne me na ne me nuanom! <verse number="35" style="v"/>Obiara a ɔbɛyɛ Onyankopɔn apɛde no, ɔno ne me nuabarima ne me nuabea ne me na.”</para>
  <chapter number="4" style="c"/>
  <para style="s1">Ogufo ho bɛ</para>
  <para style="p">
    <verse number="1" style="v"/>Bere a ogu so rekyerɛkyerɛ no, nnipadɔm san betwaa ne ho hyiae wɔ mpoano hɔ. Eyi nti, ɔkɔtenaa ɔkorow mu toaa ne nkyerɛkyerɛ no so. <verse number="2" style="v"/>Na sɛnea ɔyɛ daa no, ɔnam mmebu so kasa kyerɛɛ wɔn. Baako a ɔkae ne sɛ,</para>
  <para style="p">
    <verse number="3" style="v"/>“Da bi, okuafo bi kɔɔ nʼafum koguu aba. Ogu so regu aba no no, <verse number="4" style="v"/>aba no bi guu kwankyɛn maa nnomaa bɛsosɔw ne nyinaa dii. <verse number="5" style="v"/>Ebi nso koguu ɔbotan bi so. Nanso, dɔte a ɛwɔ so no nnɔɔso. <verse number="6" style="v"/>Ankyɛ na efifii, nanso esiane sɛ dɔte a ɛwɔ ɔbotan no so no nnɔɔso no nti, owia bɔɔ so no, ne nyinaa hyewee. <verse number="7" style="v"/>Aba no bi nso guu nsɔe mu, maa nsɔe no kyekyeree no enti antumi ansow aba. <verse number="8" style="v"/>Aba no bi guu asase pa mu, maa ebi nyin sow mmɔho aduasa, ebi aduosia, ɛnna afoforo nso mmɔho ɔha! <verse number="9" style="v"/>Sɛ mowɔ aso a, muntie!”</para>
  <para style="p">
    <verse number="10" style="v"/>Akyiri yi a ɛkaa ɔne Dumien no ne asuafo afoforo bi no, wobisaa no se, “Asɛm a wokae no, ase ne dɛn?”</para>
  <para style="p">
    <verse number="11" style="v"/>Obuaa wɔn se, “Mo de, wɔada Onyankopɔn ahenni ho ahintasɛm adi akyerɛ mo. Nanso, afoforo de, wɔka no abebu mu na ɛkyerɛ wɔn. <verse number="12" style="v"/>Esiane saa nti, ‘wohu, na wɔte nanso wɔrente nea wɔte no ase, na wɔrennan mma Onyankopɔn nkyɛn, na wɔremfa wɔn bɔne nso nkyɛ wɔn.’ <verse number="13" style="v"/>Na sɛ moante saa bɛ yi ase a, ɛbɛyɛ dɛn na moate mmɛ ahorow a merebebu no ase?</para>
  <para style="s1">Yesu kyerɛ bɛ no ase</para>
  <para style="p">
    <verse number="14" style="v"/>“Okuafo a mekaa ne ho asɛm no gyina hɔ ma obiara a ɔde Onyankopɔn asɛm no kɔma afoforo. Ɔregu aba pa no wɔ wɔn mu. <verse number="15" style="v"/>Aba a eguu kwankyɛn no gyina hɔ ma wɔn a wɔte Onyankopɔn asɛm, nanso sɛ wɔte asɛm no a, ntɛm so, ɔbonsam ba wɔn nkyɛn, na wɔn werɛ fi nea wɔate no nyinaa. <verse number="16" style="v"/>Aba a eguu ɔbotan so no gyina hɔ ma nnipa a wɔde anigye tie asɛm no. <verse number="17" style="v"/>Nanso, wɔte sɛ aba a afifi foforo a ne ntini nkɔ fam. Mfitiase no, wɔkɔ so fɛfɛɛfɛ, nanso sɛ ɛba sɛ asɛm no nti, ɔtaa anaa amanehunu bi to wɔn pɛ, na wɔapa abaw.</para>
  <para style="p">
    <verse number="18" style="v"/>“Aba a eguu nsɔe mu no nso gyina hɔ ma nnipa a wɔte Asɛmpa no, <verse number="19" style="v"/>nanso ɛnkyɛ koraa na wiase yi mu afɛfɛde ne ahonyade ne ɔbra yi mu dadwene, nnaadaa ne nneɛma bi ho akɔnnɔ abɛhyɛ wɔn koma mu. Eyi nti, asɛm no ntumi nsow aba biara.</para>
  <para style="p">
    <verse number="20" style="v"/>“Aba a eguu asase pa mu no gyina hɔ ma wɔn a wɔte Onyankopɔn asɛm no, na wɔsow aba bebree. Nnipa no bi sow mmɔho aduasa. Ebi nso sow aduosia, na afoforo nso sow ɔha.”</para>
  <para style="s1">Kanea ho mfaso</para>
  <para style="p">
    <verse number="21" style="v"/>Afei Yesu bisaa wɔn se, “Moahu obi a ɔsɔ kanea na ɔde hyɛ mpa ase anaasɛ ɔde ahina butuw so? Dabida. Wɔrenhu kanea no hyerɛn anaa wɔrentumi mfa nyɛ hwee. Wɔde kanea si petee mu na ahyerɛn ma ɛho aba mfaso.</para>
  <para style="p">
    <verse number="22" style="v"/>“Da bi, nea ahintaw saa bere yi no nyinaa bɛda adi. <verse number="23" style="v"/>Nea ɔwɔ aso a obetie no, ma ontie. <verse number="24" style="v"/>Momfa asɛm a mote no nyɛ adwuma. Moyɛ eyi ansa a na mobɛte nea meka kyerɛ mo no ase. <verse number="25" style="v"/>Nea ɔwɔ biribi no, wɔbɛma no bi aka ho; nea onni ahe bi no, kakraa a ɔwɔ no mpo, wobegye afi ne nsam.”</para>
  <para style="s1">Aba a ɛno ankasa fifi</para>
  <para style="p">
    <verse number="26" style="v"/>Yesu san buu bɛ foforo faa Onyankopɔn ahenni no ho se, “Ɛte sɛ okuafo bi a okoduaa aburow wɔ nʼafum.</para>
  <para style="p">
    <verse number="27" style="v"/>“Ogyaw nʼaburowfuw no hɔ kɔe a wanhwɛ, nanso aburow no nyinyinnii a onnim ɔkwan a ɛnam so nyinii. <verse number="28" style="v"/>Asase no na ɛmaa aburow no fifii, yii ahaban, turuu mma, nyinii, hoae, <verse number="29" style="v"/>maa okuafo no faa ne dade bebuu aburow no.”</para>
  <para style="s1">Onyaa aba ho bɛ</para>
  <para style="p">
    <verse number="30" style="v"/>Yesu bisae se, “Dɛn ho na mede ɔsoro ahenni no bɛto? Dɛn na menka mfa nkyerɛkyerɛ mu? <verse number="31" style="v"/>Ɛte sɛ onyaa aba ketewaa bi. <verse number="32" style="v"/>Ɛwom, ɛyɛ aba ketewaa bi de, nanso sɛ enyin a, ɛka nnutan akɛse no ho. Eyiyi abaa atenten ma nnomaa yɛ wɔn birebuw wɔ so.”</para>
  <para style="p">
    <verse number="33" style="v"/>Abebu a ɛtete sɛ eyinom na ɔde kaa asɛm kyerɛɛ wɔn. <verse number="34" style="v"/>Ɔnam abebu so na ɔkasa kyerɛɛ wɔn a wobetiee no no nyinaa, na sɛ ɛka ɔne nʼasuafo no nko a, ɔkyerɛ wɔn ne nyinaa ase.</para>
  <para style="s1">Yesu brɛ ahum ase</para>
  <para style="p">
    <verse number="35" style="v"/>Eduu anwummere no, Yesu ka kyerɛɛ nʼasuafo no se, “Momma yentwa nkɔ asuogya nohɔ.” <verse number="36" style="v"/>Ɔkaa saa no, wogyaw nnipadɔm no hɔ na ɔne wɔn kɔe a akorow foforo di wɔn akyi. <verse number="37" style="v"/>Prɛko pɛ, ahum kɛse bi tui, maa asorɔkye bu bɛkɛtaa ɔkorow no so, ma ɛyɛɛ sɛ ɛremem. <verse number="38" style="v"/>Saa bere no, na Yesu wɔ ɔkorow no to de ne ti ato sumii so ada. Asuafo no de ahopopo ne nteɛteɛm konyanee no kae se, “Kyerɛkyerɛfo, yɛreyɛ amem yi, ɛmfa wo ho?”</para>
  <para style="p">
    <verse number="39" style="v"/>Ɔsɔre teɛteɛɛ mframa no ka kyerɛɛ po no se, “Yɛ komm!” Mframa no gyaee, na po no yɛɛ dinn!</para>
  <para style="p">
    <verse number="40" style="v"/>Yesu bisaa wɔn se, “Adɛn na moyɛ ahufo saa? Adɛn, munnye me nni anaa?”</para>
  <para style="p">
    <verse number="41" style="v"/>Na wɔn ho dwiriw wɔn yiye, bisabisaa wɔn ho wɔn ho se, “Onipa bɛn ni a mframa ne po mpo tie no yi?”</para>
  <chapter number="5" style="c"/>
  <para style="s1">Yesu sa ɔbarima bi a ɔwɔ hohommɔne yare</para>
  <para style="p">
    <verse number="1" style="v"/>Yesu ne nʼasuafo beduu po no fa baabi wɔ Gerasefo asase so. <verse number="2" style="v"/>Ɔresi afi ɔkorow no mu no, ɔbarima bi a honhommɔne wɔ ne mu di mmirika fi amusiei behyiaa no.</para>
  <para style="p">
    <verse number="3" style="v"/>Na saa ɔbarima yi te amusiei hɔ. <verse number="4" style="v"/>Ɔyɛ obi a na ne ho yɛ den yiye nti, sɛ wɔde nkɔnsɔnkɔnsɔn mpo gu ne nsa a, otumi bubu mu a obiara ntumi nkɔ nʼanim. <verse number="5" style="v"/>Awia ne anadwo nyinaa na ɔnenam amusiei hɔ mmepɔw no mu a, ɔde abo a ano yɛ nam twitwa ne ho.</para>
  <para style="p">
    <verse number="6" style="v"/>Ɔbarima yi huu Yesu wɔ akyirikyiri no, otuu mmirika bebuu no nkotodwe.</para>
  <para style="p">
    <verse number="7" style="v"/>Ɔteɛteɛɛm se, “Yesu, Ɔsorosoro Nyankopɔn no Ba, dɛn na wowɔ ne me yɛ? Mesrɛ wo, nyɛ me ayayade biara!” <verse number="8" style="v"/>Yesu teɛɛ honhommɔne a ɛwɔ ɔbarima no mu no se, “Honhommɔne, fi ne mu fi!”</para>
  <para style="p">
    <verse number="9" style="v"/>Yesu bisaa no se, “Wɔfrɛ wo dɛn?” Obuaa Yesu se, “Me din de ‘Dɔm’, efisɛ, yɛdɔɔso.”</para>
  <para style="p">
    <verse number="10" style="v"/>Afei, ɔsrɛɛ Yesu anibere so sɛ ɔmmpam wɔn nnkɔ akyirikyiri.</para>
  <para style="p">
    <verse number="11" style="v"/>Saa bere no, na mprakokuw bi redidi wɔ bepɔw no nkyɛn baabi a ɛbɛn po no. <verse number="12" style="v"/>Enti, ahonhommɔne no srɛɛ Yesu sɛ, “Tu yɛn na yɛnkɔhyɛ mprako no mu.”</para>
  <para style="p">
    <verse number="13" style="v"/>Yesu maa wɔn ho kwan ma wɔkɔhyɛɛ mprako no mu. Mprako no de ahoɔhare sianee bepɔw no koguu po no mu ma ɛfaa wɔn.</para>
  <para style="p">
    <verse number="14" style="v"/>Mprakohwɛfo no guan baa nkurow a ɛbemmɛn hɔ no mu bɛkaa nea wɔahu no kyerɛɛ wɔn. Wɔn a wɔtee no kɔhwɛɛ nea asi no. <verse number="15" style="v"/>Nnipakuw no duu faako a Yesu wɔ no, wohuu ɔbarima a na hohommɔne ahyɛ no ma no sɛ ɔte hɔ dinn a nʼadwenem atew no. Eyi maa wɔn ho dwiriw wɔn. <verse number="16" style="v"/>Wɔn a wohuu nea asi no ka kyerɛɛ afoforo, <verse number="17" style="v"/>maa nnipakuw no srɛɛ Yesu sɛ, omfi wɔn nkyɛn nkɔ, na wɔn ho ntɔ wɔn! <verse number="18" style="v"/>Enti ɔsan foro kɔtenaa ɔkorow no mu. Ɔbarima a na honhommɔne wɔ ne mu no srɛɛ Yesu sɛ ɔpɛ sɛ ɔne no kɔ. <verse number="19" style="v"/>Nanso, Yesu kae se, “Dabi, kɔ na kɔka anwonwade a Onyankopɔn ayɛ ama wo yi ne nʼahummɔbɔ ho asɛm kyerɛ wo nnamfo.”</para>
  <para style="p">
    <verse number="20" style="v"/>Enti, ɔbarima no fii hɔ kɔɔ Dekapoli, “Nkurow Du”, no a ɛwɔ saa ɔmantam no mu no mu, kɔkaa anwonwade a Yesu ayɛ ama no no kyerɛɛ obiara. Wɔtee asɛm no no, wɔn ho dwiriw wɔn.</para>
  <para style="p">
    <verse number="21" style="v"/>Yesu de ɔkorow no twa baa po no fa baabi no, nnipakuw betwaa ne ho hyiae wɔ mpoano hɔ.</para>
  <para style="s1">Ɔbea bi ayaresa</para>
  <para style="p">
    <verse number="22" style="v"/>Asafopanyin bi a na ɔwɔ hɔ a wɔfrɛ no Yairo no, buu Yesu nkotodwe, <verse number="23" style="v"/>srɛɛ no sɛ, ɔnsa ne babea yare mma no. Ofi ahoyeraw mu ka kyerɛɛ Yesu se, “Abofra no rewu, enti mesrɛ wo sɛ, fa wo nsa bɛka no na onya nkwa.”</para>
  <para style="p">
    <verse number="24" style="v"/>Yesu ne no kɔe a nnipakuw no di wɔn akyi. <verse number="25" style="v"/>Na ɔbea bi a watu mogya mfe dumien ka nnipakuw no ho. <verse number="26" style="v"/>Ɔde ne yare no akyin ayaresafo bebree so atua sika bebree ama wayɛ ohiani, nanso na ne ho ntɔ no ara. <verse number="27" style="v"/>Na wate anwonwade a Yesu ayɛ no nyinaa, na ɛno nti na ɔde ne ho fraa nnipakuw no, de ne nsa besoo Yesu atade mu no.</para>
  <para style="p">
    <verse number="28" style="v"/>Odwenee ho kae se, “Sɛ mitumi nya ne ho kwan, de me nsa so nʼatade mu kɛkɛ a, me ho bɛtɔ me.” <verse number="29" style="v"/>Ampa ara, oso a osoo nʼatade no mu pɛ, na mogya no twae maa ne ho tɔɔ no!</para>
  <para style="p">
    <verse number="30" style="v"/>Amonom hɔ ara, Yesu tee nka sɛ ayaresa tumi afi ne mu. Ɔdanee ne ho kyerɛɛ nnipakuw no bisae se, “Hena na osoo mʼatade mu no?”</para>
  <para style="p">
    <verse number="31" style="v"/>Nʼasuafo no buae se, “Saa nnipakuw a obiara de ne ho twitwiw ne yɔnko yi na worebisa se, hena na ɔde ne nsa aka wʼatade?”</para>
  <para style="p">
    <verse number="32" style="v"/>Nanso, ɔpɛe sɛ ohu onipa ko a osoo nʼatade mu no. <verse number="33" style="v"/>Bere a ɔbea no huu asɛm a asi no, ɔde ahopopo bebuu Yesu nkotodwe kaa nea ɔyɛe no kyerɛɛ no. <verse number="34" style="v"/>Yesu ka kyerɛɛ no se, “Ɔbabea, wo gyidi ama wo ho atɔ wo; fa asomdwoe kɔ; wo yare no agyae.”</para>
  <para style="s1">Yairo babea no nyan</para>
  <para style="p">
    <verse number="35" style="v"/>Ogu so rekasa akyerɛ ɔbea no no, abɔfo fi Yairo fi bɛbɔɔ amanneɛ se, Yairo babea no awu, enti ɛho nhia sɛ Yesu bɛba bio. <verse number="36" style="v"/>Yesu antie nea wɔreka no koraa, na ɔka kyerɛɛ Yairo se, “Nsuro. Gye me di.”</para>
  <para style="p">
    <verse number="37" style="v"/>Afei, Yesu ka kyerɛɛ nnipakuw no se, obiara nnni mʼakyi nnkɔ Yairo fi hɔ gye Petro, Yakobo ne Yohane. <verse number="38" style="v"/>Bere a Yesu duu hɔ no, ohui sɛ ɛhɔ nyinaa ayɛ manyamanya a nnipa retwa agyaadwo. <verse number="39" style="v"/>Ɔkɔɔ ofi no mu ne wɔn a wɔwɔ hɔ no kɔkasae. Obisaa wɔn se, “Adɛn ne agyaadwotwa ne basabasayɛ yi? Abofra no nwui; nna na wada!”</para>
  <para style="p">
    <verse number="40" style="v"/>Wɔn a wɔwɔ hɔ no tee asɛm a Yesu kae no, wɔserew no. Yesu ka kyerɛɛ wɔn a wɔwɔ fie hɔ no se, wɔn nyinaa mfi adi. Ɔne abofra no agya ne ne na ne nʼasuafo baasa no kɔɔ nea abofra no da hɔ.</para>
  <para style="p">
    <verse number="41" style="v"/>Osoo abea no nsa na ɔka kyerɛɛ no se, “Talita kuum” a ase ne sɛ, “Abeawa, mise wo sɛ sɔre!” <verse number="42" style="v"/>Amonom hɔ ara abeawa no sɔree na ofii ase nantewee. <verse number="43" style="v"/>Na wadi mfirihyia dumien. Nea esii yi maa wɔn ho dwiriw wɔn papa.</para>
  <chapter number="6" style="c"/>
  <para style="s1">Wɔannye Yesu wɔ Nasaret</para>
  <para style="p">
    <verse number="1" style="v"/>Ankyɛ na Yesu ne nʼasuafo no fii nea wɔwɔ hɔ kɔɔ ne kurom Nasaret. <verse number="2" style="v"/>Ɔkɔɔ hyiadan mu Homeda, fitii ase kyerɛkyerɛe, maa wɔn a wobetiee no no ho dwiriw wɔn wɔ ne nyansa ne nʼanwonwade a ɔyɛ no ho, efisɛ, nea wonim ne sɛ, ɔte sɛ wɔn ara pɛ.</para>
  <para style="p">
    <verse number="3" style="v"/>Wɔkae se, “Ɔnsen yɛn wɔ hwee mu. Ɛnyɛ Maria ba kapentani a ne nuanom ne Yakobo ne Yosef ne Simon no ni? Ɛnyɛ yɛne no ne ne nuammeanom na ɛte ha!” Anokwa, wɔn bo fuwii.</para>
  <para style="p">
    <verse number="4" style="v"/>Yesu ka kyerɛɛ wɔn se, “Odiyifo wɔ anuonyam wɔ nea ɔwɔ biara, gye ne kurom ne ne fi ne nʼabusuafo mu.” <verse number="5" style="v"/>Na esiane sɛ wɔannye no anni no nti, wantumi anyɛ anwonwade ahorow wɔ hɔ, gye ayarefo kakraa bi na ɔde ne nsa guu wɔn so saa wɔn yare.</para>
  <para style="p">
    <verse number="6" style="v"/>Gye a wɔannye no anni no yɛɛ no nwonwa de, nanso ɔkɔɔ so kyinkyinii nkuraa a ɛwɔ mpɔtam hɔ no ase kyerɛkyerɛe.</para>
  <para style="s1">Yesu soma asuafo dumien no</para>
  <para style="p">
    <verse number="7" style="v"/>Yesu frɛɛ nʼasuafo dumien no baa ne nkyɛn, na ɔsomaa wɔn baanu baanu, maa wɔn ahonhommɔne so tumi. <verse number="8" style="v"/>Ɔka kyerɛɛ wɔn se, wɔmmfa biribiara nnkita gye wɔn poma nko ara; wɔmmfa aduan anaa kotoku anaa sika. <verse number="9" style="v"/>Bio, wɔmmfa mpaboa foforo anaa atade foforo nnka nea ɛhyɛ wɔn no ho.</para>
  <para style="p">
    <verse number="10" style="v"/>Afei, ɔka kyerɛɛ wɔn se, “Baabiara a mobɛkɔ no, montena ofi baako pɛ mu. Monnsesa mo atenae. <verse number="11" style="v"/>Na sɛ morefi kurow bi a wɔannye anaa wɔantie mo mu akɔ a, momporoporow mo nan ase tutuw mfa nni adanse.”</para>
  <para style="p">
    <verse number="12" style="v"/>Asuafo no kɔ kɔkaa asɛm no kyerɛɛ obiara a wohyiaa no no sɛ ɔnsakra nʼadwene, ntwe ne ho mfi ne bɔne ho. <verse number="13" style="v"/>Na wotutuu ahonhommɔne bebree, de ngo sraa ayarefo pii saa wɔn yare.</para>
  <para style="s1">Yohane Osuboni no kum</para>
  <para style="p">
    <verse number="14" style="v"/>Esiane Yesu anwonwade a na ɔyɛ no nti, ne din trɛw maa ɔhene Herode tee ne nka. Ɔhene no susuwii sɛ Yesu yɛ Yohane Osuboni na wasan aba nkwa mu bio. Nnipa bi kae se, “Ɛnyɛ nwonwa sɛ otumi yɛ anwonwade a ɔyɛ yi.” <verse number="15" style="v"/>Ebinom nso susuwii sɛ, Yesu yɛ odiyifo Elia na wasan aba. Afoforo nso kae se, odiyifo foforo bi a ɔte sɛ tete adiyifo akɛse no bi na waba.</para>
  <para style="p">
    <verse number="16" style="v"/>Herode kae se, “Dabi, ɛyɛ Yohane Osuboni a mitwaa ne ti no. Wanyan afi owu mu.”</para>
  <para style="p">
    <verse number="17" style="v"/>Saa bere no, na Herode asoma asraafo ma wɔakɔkyere Yohane de no ato afiase, efisɛ, na Yohane akasa atia Herode ne Herodia a ɔyɛ Herode ne nua Filipo yere no aware. <verse number="18" style="v"/>Yohane Osuboni ka kyerɛɛ Herode se, “Wunni ho kwan sɛ woware wo nua yere.” <verse number="19" style="v"/>Asɛm a Yohane kae no anyɛ Herodia nso dɛ, ma onyaa ne ho menasepɔw kae se, ɛsɛ sɛ wokum Yohane. Nanso, ɔrentumi nkum no, gye sɛ Herode ama no tumi. <verse number="20" style="v"/>Na Herode bu Yohane, efisɛ, onim sɛ ɔyɛ onipa trenee. Eyi nti, ɔbɔɔ ne ho ban. Bere biara a Herode ne Yohane bɛkasa no, na ne ho yeraw no nanso eyi nyinaa akyi no, ɔde boasetɔ tiee no.</para>
  <para style="p">
    <verse number="21" style="v"/>Nea Herodia pɛe sɛ ɛnyɛ Yohane no baa mu. Ɛne sɛ, na Herode redi nʼawoda na ɔtow pon wɔ nʼahemfi maa ne mpanyimfo, nʼasafohene ne Galilea mpanyimfo. <verse number="22" style="v"/>Herodia babea bɛsaw kyerɛɛ wɔn ma ɛyɛɛ wɔn nyinaa fɛ. <verse number="23" style="v"/>Herode de ntam ka kyerɛɛ ababaa no se, “Bisa me biribiara a wopɛ, sɛ mʼaheman mu fa mpo na wopɛ koraa a, mede bɛma wo!”</para>
  <para style="p">
    <verse number="24" style="v"/>Ababaa yi kɔɔ ne na nkyɛn kobisaa no nea ommisa, ma ɔka kyerɛɛ no se, “Bisa Yohane Osuboni ti.”</para>
  <para style="p">
    <verse number="25" style="v"/>Ababaa yi de ahoɔhare san baa ɔhene no nkyɛn bɛka kyerɛɛ no se, “Mepɛ sɛ wode Yohane Osuboni ti to prɛte mu ma me mprempren ara!”</para>
  <para style="p">
    <verse number="26" style="v"/>Eyi maa ɔhene no werɛ howee, nanso esiane sɛ na waka ntam wɔ nnipa no anim no nti, wammu bɔ a ɔhyɛɛ ne babea no so. <verse number="27" style="v"/>Herode somaa nʼasrafo no mu baako sɛ ɔnkɔ afiase hɔ nkotwa Yohane ti mfa mmrɛ no. Ɔsraani no kotwaa Yohane Osuboni ti, <verse number="28" style="v"/>na ɔde too prɛte mu de brɛɛ ababaa no ma ɔde kɔmaa ne na.</para>
  <para style="p">
    <verse number="29" style="v"/>Bere a Yohane asuafo no tee nea asi no, wɔbɛfaa nʼamu no kosiee no wɔ ɔboda bi mu.</para>
  <para style="s1">Yesu ma nnipa mpemnum aduan</para>
  <para style="p">
    <verse number="30" style="v"/>Asuafo no san baa Yesu nkyɛn bɛkaa nea wɔyɛe, ne nea wɔkyerɛkyerɛɛ nnipa a wɔkɔɔ wɔn nkyɛn no nyinaa kyerɛɛ no.</para>
  <para style="p">
    <verse number="31" style="v"/>Yesu tiee wɔn amanneɛ no wiei no, ɔka kyerɛɛ wɔn se, “Momma yɛntwe yɛn ho mfi nnipakuw yi ho na yɛnkɔhome kakra.” Nea ɛma ɔkaa saa ne sɛ, na nnipa a wɔba wɔn nkyɛn no to ntwa da. Wonnya kwan mpo na wɔadidi. <verse number="32" style="v"/>Yesu ne nʼasuafo no tenaa ɔkorow mu kɔɔ baabi a obiara nni hɔ. <verse number="33" style="v"/>Nanso, bere a wɔrekɔ no, nnipa pii huu wɔn na wotuu mmirika faa mpoano hɔ kohyiaa wɔn. <verse number="34" style="v"/>Eyi nti, bere a Yesu sii fam no, na nnipakuw ahyia wɔ hɔ. Ohuu wɔn no, ne yam hyehyee no maa wɔn, efisɛ, na wɔte sɛ nguan a wonni hwɛfo. Ɔkyerɛkyerɛɛ wɔn nneɛma bebree a ɛsɛ sɛ wohu.</para>
  <para style="p">
    <verse number="35" style="v"/>Onwini reyɛ adwo no, nʼasuafo no baa ne nkyɛn bɛka kyerɛɛ no se, “Ade resa. Aduan biara nso nni ha. <verse number="36" style="v"/>Ka kyerɛ nnipa no na wɔnkɔ nkurow mu ne nkuraa a atwa yɛn ho ahyia yi ase, na wɔnkɔtɔ aduan bi nni.”</para>
  <para style="p">
    <verse number="37" style="v"/>Yesu ka kyerɛɛ wɔn se, “Momma wɔn aduan nni.” Wobisaa no se, “Aduan bɛn? Sɛ yese yɛbɛma wɔn aduan a, yɛrennya saa nnipa dodow yi ho sika!”</para>
  <para style="p">
    <verse number="38" style="v"/>Yesu bisaa wɔn se, “Abodoo ahe na yɛwɔ? Monkɔ na monkɔhwɛ.” Wɔsan ba bɛka kyerɛɛ no se, wɔwɔ abodoo anum ne mpataa abien. <verse number="39" style="v"/>Afei Yesu ka kyerɛɛ wɔn se wɔmma nnipa no ntenatena ase akuwakuw wɔ sare no so. <verse number="40" style="v"/>Enti wɔtenatenaa ase akuwakuw a ebi yɛ ɔha na ebi yɛ aduonum.</para>
  <para style="p">
    <verse number="41" style="v"/>Yesu faa abodoo anum ne mpataa abien no, na ɔhwɛɛ soro bɔɔ mpae hyiraa so. Obubuu abodoo no mu de maa asuafo no sɛ wɔnkyɛ mma nnipa no. Na ɔkyɛɛ mpataa no nso mu maa wɔn. <verse number="42" style="v"/>Nnipa no dii aduan no maa obiara mee!</para>
  <para style="p">
    <verse number="43" style="v"/>Nnipa a wodii aduan no bɛyɛ mmarima mpemnum; <verse number="44" style="v"/>na wɔtasee ase nnikae no, ɛyɛɛ nkɛntɛmma dumien.</para>
  <para style="s1">Yesu nantew nsu ani</para>
  <para style="p">
    <verse number="45" style="v"/>Adidi no akyi pɛ, Yesu ka kyerɛɛ nʼasuafo no se, wɔnkɔtena ɔkorow no mu, na wonni kan nkɔ Betsaida, na ɔregya nnipakuw no kwan na watiw wɔn.</para>
  <para style="p">
    <verse number="46" style="v"/>Akyiri yi, ɔkɔɔ bepɔw no so kɔbɔɔ mpae. <verse number="47" style="v"/>Anadwo no a asuafo no te ɔkorow mu adu nsu no mfinimfini no, na Yesu nko ara na ɔwɔ mpoano. <verse number="48" style="v"/>Ohui sɛ na wɔn ho akyere wɔn; ɛne sɛ, mframa a ano yɛ den ne asorɔkye bɔ dwiradwiraa ɔkorow no, enti na wɔrebrɛ ɔkorow no hare mu. Ahemanakye bɛyɛ sɛ nnɔn abiɛsa bere mu no, ɔnantewee nsu no ani baa wɔn nkyɛn. Ɔyɛe sɛ ɔretwa wɔn ho. <verse number="49" style="v"/>Bere a asuafo no huu obi sɛ ɔnam nsu no ani no, wɔde hu teɛteɛɛm, efisɛ, na wosusuw sɛ wɔahu ɔsaman. <verse number="50" style="v"/>Wɔn nyinaa huu no. Ɛhɔ ara, Yesu ka kyerɛɛ wɔn se, “Momma mo bo ntɔ mo yam. Ɛyɛ me! Munnsuro!” <verse number="51" style="v"/>Afei ɔkɔɔ wɔn nkyɛn wɔ ɔkorow no mu no, mframa no gyaee! Asuafo no ho dwiriw wɔn. <verse number="52" style="v"/>Anwonwade a na Yesu ayɛ akyerɛ wɔn no nyinaa akyi no, na wonhu onipa ko a ɔyɛ ara. Nea ɛwom ne sɛ, na wɔmpɛ sɛ wogye di.</para>
  <para style="s1">Genesaret ayaresa</para>
  <para style="p">
    <verse number="53" style="v"/>Wotwaa asu no baa Genesaret na woduu hɔ no, wɔde ɔkorow no baa mpoano.</para>
  <para style="p">
    <verse number="54" style="v"/>Na wosi fii ɔkorow no mu no, nnipa a wogyina hɔ no huu no. <verse number="55" style="v"/>Wotuu mmirika faa nkurow a atwa ho ahyia no nyinaa so, kae se waba hɔ. Afei, wofitii ase soaa nnipa a wɔyare da wɔn kɛtɛ so brɛɛ no sɛ ɔnsa wɔn yare. <verse number="56" style="v"/>Na nkuraase anaa nkurow baabiara a ɔkɔɔ so no, wɔde ayarefo beguu mmɔnten so, srɛɛ no sɛ ɔmma wɔmfa wɔn nsa nka nʼatade ano kɛkɛ. Ayarefo dodow a wotumi de wɔn nsa kaa nʼatade ano no, ho yɛɛ wɔn den.</para>
  <chapter number="7" style="c"/>
  <para style="s1">Honhom mu ahotew</para>
  <para style="p">
    <verse number="1" style="v"/>Da bi, Farisifo mpanyin bi ne mmara no akyerɛkyerɛfo fi Yerusalem baa Yesu nkyɛn bɛpɛɛ no asɛm. <verse number="2" style="v"/>Woduu hɔ no, wohui sɛ nʼasuafo no bi redidi a wɔanhohoro wɔn nsa, wɔ ɔkwan a Farisifo no fa so hohoro wɔn nsa, ansa na wɔadidi no so. <verse number="3" style="v"/>Na Yudafo no, ne titiriw no, Farisifo no, nnidi da gye sɛ wɔahohoro wɔn nsa ho nyinaa, sɛnea wɔn amanne kyerɛ, ansa na wɔadidi. <verse number="4" style="v"/>Na sɛ wofi gua so ba a, wɔhohoro wɔn nsa ansa na wɔadidi. Eyi yɛ mmara bebree a wofi tete adi so no mu baako. Na mmara no bi ne sɛ, wɔhohoro nkuruwa, asɛn ne nwowa mu.</para>
  <para style="p">
    <verse number="5" style="v"/>Enti, mmara no akyerɛkyerɛfo no bisaa Yesu se, “Adɛn nti na wʼasuafo no nni yɛn amanne a efi tete no so? Efisɛ, wodidi a, wonni kan nhohoro wɔn nsa sɛnea amanne kyerɛ no.”</para>
  <para style="p">
    <verse number="6" style="v"/>Yesu buaa wɔn se, “Mo nyaatwomfo! Asɛm a Yesaia ka faa mo ho se, ‘Saa nnipa yi de wɔn ano na edi me ni, nanso wɔn koma mmɛn me ho babiara. <verse number="7" style="v"/>Wɔsom me kwa, na wɔn nkyerɛkyerɛ yɛ nnipa nsa ano mmara’ no yɛ nokware turodoo! <verse number="8" style="v"/>Mugyaw Onyankopɔn mmara a wahyehyɛ no de mo ankasa mo amanne si ananmu. <verse number="9" style="v"/>Moahyɛ da sɛ mobɛpo Onyankopɔn mmara no, na moatiatia so, ama mo amanne no atim.</para>
  <para style="p">
    <verse number="10" style="v"/>“Ɛho nhwɛso bi ne sɛ, Mose nam Onyankopɔn a ɔde mmara a ɛka se, ‘Di wo agya ne wo na ni’ no maa mo! Ɔkae se, obiara a ɔbɛkasa atia nʼagya anaa ne na no, ɛsɛ sɛ wokum no. <verse number="11" style="v"/>Nanso, muse, eye sɛ obi bɛka akyerɛ nʼagya anaa ne na a ade bi hia no no se, ‘Merentumi mmoa mo! Efisɛ, mede nea anka ɛsɛ sɛ mede ma mo no, ama Onyankopɔn.’ <verse number="12" style="v"/>Enti, mubu Onyankopɔn mmara a ɔhyɛɛ no so, sɛnea ɛbɛyɛ a mubetumi abɔ mo amanne ho ban. <verse number="13" style="v"/>Eyi yɛ nhwɛso baako pɛ. Nanso, bebree ka ho.”</para>
  <para style="p">
    <verse number="14" style="v"/>Afei, Yesu frɛɛ nnipakuw no baa ne nkyɛn, ka kyerɛɛ wɔn se, “Mo nyinaa muntie asɛm a mereka yi yiye, na monte ase. <verse number="15" style="v"/>Ade biara a ɛkɔ onipa mu no, ngu ne ho fi. Na mmom, nea ebefi onipa mu aba no, na egu ne ho fi. <verse number="16" style="v"/>Nea ɔwɔ aso a obetie no ntie.”</para>
  <para style="p">
    <verse number="17" style="v"/>Afei, Yesu fii nnipakuw no mu kɔɔ fie no, nʼasuafo no bisaa no asɛm a ɔkae no ase.</para>
  <para style="p">
    <verse number="18" style="v"/>Obisaa wɔn se, “Mo nso monte asɛm a mekae no ase? Munhu sɛ, nea mudi no ngu mo ho fi anaa? <verse number="19" style="v"/>Efisɛ, nea mudi biara no ne mo koma nni hwee yɛ, na mmom, ɛfa ɔyafunu no mu kɛkɛ.”</para>
  <para style="p">
    <verse number="20" style="v"/>Ɔtoaa so se, “Nea mudwen no na ɛhaw ɔkra no. <verse number="21" style="v"/>Afei, nea efi nnipa koma mu ba no, ɛde adwemmɔne, korɔn, awudi, aguamammɔ, <verse number="22" style="v"/>adifudepɛ, amumɔyɛ, nsisi, ahohwi, anibere, abususɛm, ahantan ne nkwaseasɛm ba. <verse number="23" style="v"/>Saa nnebɔne yi nyinaa fi onipa mu na ɛba, na ɛnonom na egu onipa ho fi a, enti ɛmma ɔmfata Onyankopɔn anim no.”</para>
  <para style="s1">Ɔbea bi gyidi</para>
  <para style="p">
    <verse number="24" style="v"/>Yesu fi hɔ no, ɔkɔɔ Tiro ne Sidon fam pɛe sɛ ɔkɔhyɛ hɔ komm a, obiara nte ne nka, nanso anyɛ ye. Da a oduu hɔ ara pɛ, na nkurɔfo tee ne nka sɛ waba hɔ.</para>
  <para style="p">
    <verse number="25" style="v"/>Ɛhɔ ara na ɔbea bi a hohommɔne hyɛ ne babea ketewa bi mu baa ne nkyɛn. Na wate Yesu nka enti, obebuu no nkotodwe. <verse number="26" style="v"/>Ɔbea no srɛɛ no sɛ ontu saa hohommɔne no mfi ne ba no mu mma no. Na saa ɔbea yi yɛ Siro-Foinikeni.</para>
  <para style="p">
    <verse number="27" style="v"/>Yesu ka kyerɛɛ no se, “Ɛsɛ sɛ mma mee ansa. Na enye sɛ wɔde mma aduan ma akraman.”</para>
  <para style="p">
    <verse number="28" style="v"/>Ɔbea no nso buaa no se, “Owura, ɛyɛ nokware de, nanso ɛyɛ a wɔde aduan a aka wɔ mmofra no prɛte mu no bi ma akraman a, wɔhyehyɛ ɔpon no ase no.”</para>
  <para style="p">
    <verse number="29" style="v"/>Yesu ka kyerɛɛ no se, “Wo mmuae pa no nti, masa wo babea no yare. Kɔ fie. Hohommɔne no afi ne mu afi.”</para>
  <para style="p">
    <verse number="30" style="v"/>Oduu fie no, ohui sɛ ne babea no da mpa so dinn a, honhommɔne no afi ne mu ampa ara.</para>
  <para style="s1">Mumu sotifo bi ayaresa</para>
  <para style="p">
    <verse number="31" style="v"/>Yesu fi Tiro no, ɔfaa Sidon mansin a emu nkurow yɛ du no so, beduu Galilea po so. <verse number="32" style="v"/>Wɔde ɔsotifo bi a ɔsan yɛ mumu brɛɛ no. Wɔn a wɔwɔ hɔ no nyinaa srɛɛ Yesu sɛ, ɔmfa ne nsa nka ɔyarefo no, na ɔnsa no yare.</para>
  <para style="p">
    <verse number="33" style="v"/>Yesu soo ne mu de no fii nnipakuw no mu. Afei, ɔde ne nsateaa hyɛɛ ɔbarima no asom, tew ntasu de kaa ne tɛkrɛma. <verse number="34" style="v"/>Ɔhwɛɛ soro, guu ahome teɛɛm se, “Hefata!” Ase ne Bue. <verse number="35" style="v"/>Amonom hɔ ara, ɔbarima no tumi tee asɛm, kasae!</para>
  <para style="p">
    <verse number="36" style="v"/>Yesu bɔɔ nnipakuw no ano se, wɔmmɔ asɛm no dawuru nkyerɛ obiara. Nanso, mpɛn dodow a ɔbraa wɔn no, na trɛw ara na wɔn nso wɔretrɛw asɛm no mu. <verse number="37" style="v"/>Saa asɛm yi maa wɔn ho dwiriw wɔn yiye. Enti, wɔkae se, “Yesu yɛ biribiara yiye. Ɔma asotifo te asɛm, na mumu nso kasa!”</para>
  <chapter number="8" style="c"/>
  <para style="s1">Nnipa mpɛmnan aduanma</para>
  <para style="p">
    <verse number="1" style="v"/>Da koro bi a nnipakuw bi aba Yesu nkyɛn no, aduan a wodi no sae. <verse number="2" style="v"/>Yesu frɛɛ nʼasuafo ka kyerɛɛ wɔn se, “Nnipa yi yɛ me mmɔbɔ. Wɔabedi nnansa wɔ ha a, wonni aduan biara a wobedi bio. <verse number="3" style="v"/>Sɛ migya wɔn kwan sɛ wɔnkɔ a wonnidii a, anhwɛ a na wɔn mu bi atotɔ piti wɔ kwan so, efisɛ, wɔn mu bi fi akyirikyiri na wɔbae.”</para>
  <para style="p">
    <verse number="4" style="v"/>Nʼasuafo no bisaa no se, “Ɛhefa na yebenya aduan ama saa nnipa dodow yi wɔ sare yi so ha?”</para>
  <para style="p">
    <verse number="5" style="v"/>Obisaa wɔn se, “Abodoo ahe na mowɔ?” Wobuaa no se, “Yɛwɔ ason.” <verse number="6" style="v"/>Yesu ka kyerɛɛ nnipakuw no se wɔntenatena ase, wɔ sare no so. Afei, ɔfaa abodoo ason no, na ohyiraa so, bubuu mu de maa nʼasuafo no ma wɔkyɛ maa nnipa no. <verse number="7" style="v"/>Na wɔwɔ mpataa kakra, wɔ hɔ, enti Yesu hyiraa ɛno nso so, de maa asuafo no se wɔnkyɛ ɛno nso mma wɔn.</para>
  <para style="p">
    <verse number="8" style="v"/>Nnipakuw no didi mee no, ogyaa wɔn kwan. <verse number="9" style="v"/>Nnipa a wodii aduan no dodow bɛyɛ mpemnan. Na wɔtasee ase nnikae no, ɛyɛɛ nkɛntɛmma ason.</para>
  <para style="p">
    <verse number="10" style="v"/>Eyi akyi no, ɔne nʼasuafo no kɔtenaa ɔkorow mu baa Dalmanuta fam.</para>
  <para style="s1">Soro nsɛnkyerɛnne</para>
  <para style="p">
    <verse number="11" style="v"/>Farisifo no tee sɛ Yesu aba hɔ no, wɔbaa ne nkyɛn bebisabisaa no nsɛm de sɔɔ no hwɛe. Wɔka kyerɛɛ no se, “Yɛ nsɛnkyerɛnne bi kyerɛ yɛn. Ma nsɛnkyerɛnne bi nna adi wɔ wim nkyerɛ yɛn. Ɛno ansa na yebegye wo adi.”</para>
  <para style="p">
    <verse number="12" style="v"/>Yesu tee nea wɔkae no, oguu ahome ka kyerɛɛ wɔn se, “Nsɛnkyerɛnne biara nni hɔ a mɛyɛ akyerɛ mo. Mpɛn ahe na mopɛ sɛ meyɛ nsɛnkyerɛnne kyerɛ mo?”</para>
  <para style="p">
    <verse number="13" style="v"/>Ɔsan kɔtenaa ɔkorow no mu, gyaw wɔn, twa kɔɔ asuogya nohɔ.</para>
  <para style="s1">Herode ne Farisifo mmɔkaw</para>
  <para style="p">
    <verse number="14" style="v"/>Asuafo no werɛ fii sɛ wɔfa aduan bi kita ansa na wɔakɔ. Aduan a na wokurae wɔ ɔkorow no mu no yɛ abodoo baako pɛ.</para>
  <para style="p">
    <verse number="15" style="v"/>Wɔretwa asu no no, Yesu ka kyerɛɛ wɔn se, “Monhwɛ mo ho so yiye wɔ ɔhene Herode ne Farisifo mmɔkaw ho.”</para>
  <para style="p">
    <verse number="16" style="v"/>Asuafo no bisabisaa wɔn ho wɔn ho se, “Asɛm a ɔreka yi ase ne dɛn?” Nea wɔn adwene kyerɛɛ wɔn ne sɛ, ebia ɔreka aduan a wɔn werɛ fii sɛ wɔbɛfa akita no ho asɛm.</para>
  <para style="p">
    <verse number="17" style="v"/>Yesu huu nea wodwinnwen no, ɔka kyerɛɛ wɔn se, “Ɛnyɛ ɛno ho asɛm na mereka! Monte eyi ase anaa? Mo koma da so pirim? <verse number="18" style="v"/>Mowɔ ani nso munhu ade? Mowɔ aso nso momfa nte asɛm? Adɛn na mummue mo asom mfa ntie asɛm? Monkae biribiara?</para>
  <para style="p">
    <verse number="19" style="v"/>“Mo werɛ afi abodoo anum a mibubuu mu maa nnipa mpemnum no? Nnikae nkɛntɛmma ahe na motasee?” Wɔkae se, “Dumien.”</para>
  <para style="p">
    <verse number="20" style="v"/>“Na mesan de abodoo ason maa nnipa mpemnan no nso, ahe na ɛkae?” Wɔkae se, “Nkɛntɛmma ason.”</para>
  <para style="p">
    <verse number="21" style="v"/>Obisaa wɔn bio se, “Monte ase ara?”</para>
  <para style="s1">Onifuraefo bi ayaresa wɔ Betsaida</para>
  <para style="p">
    <verse number="22" style="v"/>Bere a woduu Betsaida no, nnipa bi de onifuraefo bi brɛɛ no, srɛɛ no sɛ ɔmfa ne nsa nka no, na ɔnsa no yare. <verse number="23" style="v"/>Yesu soo onifuraefo yi nsa de no kɔɔ akuraa no kurotia. Ɔtew ntasu guu onifuraefo no ani so, de ne nsa kataa nʼani no so. Oyii ne nsa no, obisaa no se, “Wuhu ade anaa?”</para>
  <para style="p">
    <verse number="24" style="v"/>Onifuraefo no twitwaa nʼani buae se, “Yiw, mihu nnipa! Nanso minhu wɔn yiye; mihu wɔn sɛ nnua bi na wɔnenam hɔ.”</para>
  <para style="p">
    <verse number="25" style="v"/>Afei, Yesu de ne nsa kataa nʼani no so bio. Onifuraefo no buee nʼani, na bere a ɔrehwɛ ade haa no, nʼani no yɛɛ yie a, afei de na ohu biribiara kann.</para>
  <para style="p">
    <verse number="26" style="v"/>Yesu ma ɔkɔɔ fie, ka kyerɛɛ no se, ɔnnsan nnkɔ akuraa no ase bio.</para>
  <para style="s1">Petro ka se Yesu ne Kristo no</para>
  <para style="p">
    <verse number="27" style="v"/>Yesu ne nʼasuafo no fii Galilea kɔɔ Kaesarea ne Filipi nkuraa ase. Wɔnam ɔkwan so rekɔ no, obisaa wɔn se, “Nnipa ka se mene hena?”</para>
  <para style="p">
    <verse number="28" style="v"/>Asuafo no buae se, “Ebinom se wone Yohane Osuboni no, na afoforo nso se woyɛ Elia anaasɛ tete adiyifo no mu bi a wasan aba.”</para>
  <para style="p">
    <verse number="29" style="v"/>Na obisaa wɔn se, “Na mo nso muse meyɛ hena?” Petro buaa no se, “Wone Kristo no.” <verse number="30" style="v"/>Ɔbɔɔ wɔn kɔkɔ se, wɔnnka nnkyerɛ obiara.</para>
  <para style="s1">Yesu hyɛ ne wu ne ne wusɔre ho nkɔm</para>
  <para style="p">
    <verse number="31" style="v"/>Afei, ofitii ase kaa wɔn amane a obehu ne mpanyimfo ne asɔfo mpanyin ne mmara no akyerɛkyerɛfo no po a wɔbɛpo no, na wɔakum no, na nnansa so wasɔre no ho asɛm. <verse number="32" style="v"/>Ɔkaa asɛm no pefee a, wamfa biribiara ansie wɔn. Petro twee no gyinaa nkyɛn bisaa no se, “Adɛn nti na woka asɛm a ɛte sɛɛ?”</para>
  <para style="p">
    <verse number="33" style="v"/>Yesu danee ne ho hwɛɛ nʼasuafo no, kaa Petro anim se, “Fi me so, ɔbonsam! Wʼadwene yɛ nea efi onipa na ɛnyɛ nea efi Onyankopɔn.”</para>
  <para style="s1">Ahopakyi</para>
  <para style="p">
    <verse number="34" style="v"/>Afei, ɔfrɛɛ nʼasuafo no ne nnipakuw no baa ne nkyɛn, ka kyerɛɛ wɔn se wommetie no. Ɔka kyerɛɛ wɔn se, “Sɛ obi pɛ sɛ odi mʼakyi a, ɛsɛ sɛ ɔpa ne ho akyi, na ɔsoa nʼasennua, na odi mʼakyi. <verse number="35" style="v"/>Nea ɔma ne kra som no bo no, ebefi ne nsa. Na wɔn a me ne Asɛmpa no nti, wɔbɛhwere wɔn kra no, wɔn na wobenya asetena pa.</para>
  <para style="p">
    <verse number="36" style="v"/>“Na sɛ onipa nya wiase nyinaa, na ɔhwere ne kra a, mfaso bɛn na obenya? <verse number="37" style="v"/>Dɛn na ɛsom bo sen ne kra? <verse number="38" style="v"/>Na obiara a saa nna bɔne yi mu nʼani wu me ne me nsɛm ho no, ne ho bɛyɛ, me Onipa Ba, no aniwu bere a me ne mʼabɔfo kronkron no bɛsan aba wɔ mʼagya anuonyam mu no.”</para>
  <chapter number="9" style="c"/>
  <para style="s1">Yesu anuonyam da adi</para>
  <para style="p">
    <verse number="1" style="v"/>Yesu kɔɔ so ka kyerɛɛ nʼasuafo no se, “Mo a mugyina ha yi mu bi bɛtena ase akosi sɛ mubehu sɛ, Onyankopɔn Ahenni no reba tumi mu!”</para>
  <para style="p">
    <verse number="2" style="v"/>Nnansia akyi, Yesu faa Petro, Yakobo ne Yohane de wɔn kɔɔ bepɔw tenten bi atifi. Saa bere no, na obiara nni hɔ ka wɔn ho. Amonom hɔ ara, Yesu sakrae anuonyam mu. <verse number="3" style="v"/>Nʼatade hyerɛn yɛɛ fitafita sen sɛnea obi betumi ahoro saa atade no ama ayɛ fitaa no. <verse number="4" style="v"/>Afei Elia ne Mose befii hɔ. Na wɔne Yesu kasae!</para>
  <para style="p">
    <verse number="5" style="v"/>Petro ka kyerɛɛ Yesu se, “Kyerɛkyerɛfo, eye sɛ yɛwɔ ha. Yɛbɛbɔ asese abiɛsa wɔ ha, na mo mu biara anya baako.”</para>
  <para style="p">
    <verse number="6" style="v"/>Esiane sɛ na wɔabɔ hu no nti, na ɛma ɔkaa saa.</para>
  <para style="p">
    <verse number="7" style="v"/>Petro gu so rekasa no, omununkum bɛkataa wɔn so. Ɛnne bi fii omununkum no mu kae se, “Oyi ne me Dɔ Ba a ɔsɔ mʼani. Muntie no.”</para>
  <para style="p">
    <verse number="8" style="v"/>Prɛko pɛ, wɔtotoo wɔn ani no, na Mose ne Elia kɔ, ama aka wɔne Yesu nko ara.</para>
  <para style="p">
    <verse number="9" style="v"/>Wɔresian afi bepɔw no so no, Yesu bɔɔ wɔn ano se wɔnnka nea wɔahu no nnkyerɛ obiara kosi sɛ, ɔbɛsɔre afi awufo mu. <verse number="10" style="v"/>Asuafo no anka ankyerɛ obiara, na mmom, ɛyɛ a, na wɔtaa bisabisa wɔn ho wɔn ho se, nʼasɛm a ɔkae se, “Menyan afi awufo mu” no, na ɔkyerɛ dɛn?</para>
  <para style="p">
    <verse number="11" style="v"/>Afei, nʼasuafo no bisaa no nea enti a daa Yudafo mpanyin no ka se, ɛsɛ sɛ Elia san ba ansa na Onipa Ba no aba no. <verse number="12" style="v"/>Yesu gye too mu sɛ, ɛsɛ sɛ Elia di kan ba bɛtoto nneɛma nyinaa yiye.</para>
  <para style="p">
    <verse number="13" style="v"/>Na mpo, Elia aba dedaw! Na wɔne no anni no yiye sɛnea adiyifo no hyɛɛ ho nkɔm no. Afei, Yesu bisaa wɔn nkɔm a adiyifo no hyɛe se, Onipa Ba no behu amane, na wɔabu no animtia no ase.</para>
  <para style="s1">Yesu sa abarimaa bi a ɔwɔ honhommɔne yare</para>
  <para style="p">
    <verse number="14" style="v"/>Bere a wosian beduu bepɔw no ase hɔ no, wohui sɛ nnipakuw atwa asuafo baakron a wɔaka no ho ahyia, na wɔne Yudafo mpanyin no regye wɔn ho wɔn ho akyinnye. <verse number="15" style="v"/>Bere a Yesu reba nnipakuw no nkyɛn no, wɔde ahodwiriw hwɛɛ no, tuu mmirika, kohyiaa no. <verse number="16" style="v"/>Yesu bisaa wɔn se, “Akyinnye a na moregye no fa dɛn ho?”</para>
  <para style="p">
    <verse number="17" style="v"/>Nnipa no mu baako kae se, “Kyerɛkyerɛfo, mede me ba aba ha sɛ sa no yare. Honhommɔne bi a ɛwɔ ne so nti, ontumi nkasa. <verse number="18" style="v"/>Sɛ honhommɔne no ka ne ho wɔ ne mu a, etwa no hwe fam, ma nʼano twa ahuru, ma ɔtwɛre ne se, ma osinsen. Ɛno nti, mesrɛɛ wʼasuafo no sɛ wontu honhommɔne no mfi ne mu, nanso wɔantumi.”</para>
  <para style="p">
    <verse number="19" style="v"/>Yesu ka kyerɛɛ nʼasuafo no se, “O, mo a mo gyidi sua, me ne mo ntena nkosi da bɛn ansa na mo gyidi atim? Momfa abarimaa no mmrɛ me.”</para>
  <para style="p">
    <verse number="20" style="v"/>Wɔde abarimaa no brɛɛ Yesu. Bere a wɔde no duu Yesu anim pɛ no, ɔyare no bae denneenen, twaa no hwee fam, ma ɔperee a nʼano retwa ahuru.</para>
  <para style="p">
    <verse number="21" style="v"/>Yesu bisaa abrimaa no agya se, “Nna ahe ni a ɔyare yi baa ne so?” Abarimaa no agya buaa Yesu se, “Efi ne mmofraase pɛɛ; <verse number="22" style="v"/>na ɛtɔ da bi koraa a, ɔyare no tumi twa no hwe ogya anaa nsu mu, pɛ sɛ ekum no. Enti sɛ wubetumi asa no yare de a, hu yɛn mmɔbɔ, na sa no yare ma yɛn.”</para>
  <para style="p">
    <verse number="23" style="v"/>Yesu bisaa no se, “Adɛn nti na woka se, sɛ metumi a? Obiara a ɔwɔ gyidi no betumi ayɛ biribiara.”</para>
  <para style="p">
    <verse number="24" style="v"/>Abarimaa no agya buae se, “Mewɔ gyidi no nanso esua, enti boa me, na hyɛ me gyidi mu den!”</para>
  <para style="p">
    <verse number="25" style="v"/>Yesu hui sɛ nnipa no dɔ ara na wɔredɔɔso no, ɔteɛɛ honhommɔne no se, “Honhommɔne sotifo ne mumu, mehyɛ wo sɛ, fi abofra yi mu fi. Nkɔhyɛ ne mu bio!”</para>
  <para style="p">
    <verse number="26" style="v"/>Afei, ɔyare no bae denneenen ansa na ɛrefi ne mu, enti ɛmaa abarimaa no yɛɛ sɛ owufo. Enti, nnipakuw no kasae huhuhuhu se “wawu.” <verse number="27" style="v"/>Nanso, Yesu soo ne nsa, pagyaw no ma ogyinaa ne nan so a ne ho atɔ no. <verse number="28" style="v"/>Eyi akyi a Yesu ne nʼasuafo no nko ara wɔ fie no, wobisaa no se, “Adɛn nti na yɛn de yɛantumi antu saa honhommɔne no?”</para>
  <para style="p">
    <verse number="29" style="v"/>Yesu buaa wɔn se, “Mpaebɔ ho hia wɔ ɔyare a ɛte sɛɛ sa mu.”</para>
  <para style="s1">Yesu wu ho nkɔmhyɛ</para>
  <para style="p">
    <verse number="30" style="v"/>Yesu fii hɔ no, ɔfaa Galilea, efisɛ, na ɔmpɛ sɛ nnipa te ne nka. <verse number="31" style="v"/>Na ɔpɛ sɛ onya bere ma nʼasuafo no de kyerɛkyerɛ wɔn. Ɔka kyerɛɛ wɔn se, “Wobeyi me a meyɛ Onipa Ba no ama, na wɔakum me, na nnansa so, mɛsɔre aba nkwa mu bio.”</para>
  <para style="p">
    <verse number="32" style="v"/>Asuafo no ante asɛm a ɔkae yi ase, nanso na wosuro sɛ wobebisa no ase.</para>
  <para style="s1">Hena ne ɔkɛse</para>
  <para style="p">
    <verse number="33" style="v"/>Yesu ne nʼasuafo no baa Kapernaum. Bere a woduu ofi a wɔbɛtena mu no mu na wɔregye wɔn ahome no, Yesu bisaa nʼasuafo no se, “Yɛreba no, dɛn akyinnye na na moregye wɔ kwan so no?”</para>
  <para style="p">
    <verse number="34" style="v"/>Asuafo no antumi ammua efisɛ, na wɔredwinnwen nea ɔbɛyɛ wɔn mu kɛse no ho.</para>
  <para style="p">
    <verse number="35" style="v"/>Ɔtenaa ase, frɛɛ wɔn baa ne nkyɛn, ka kyerɛɛ wɔn se, “Obiara a ɔpɛ sɛ ɔyɛ ɔpanyin wɔ mo mu no, ɛsɛ sɛ ɔyɛ abofra anaa ɔsomfo wɔ mo mu!”</para>
  <para style="p">
    <verse number="36" style="v"/>Afei, ɔde abofra ketewa bi begyinaa wɔn mfinimfini. Ɔde abofra no kyerɛɛ wɔn kae se, <verse number="37" style="v"/>“Mo mu biara a me nti obegye abofra ketewa sɛ oyi no, agye me, na nea obegye me no nso agye mʼagya a ɔsomaa me no!”</para>
  <para style="s1">Nea ontia yɛn no wɔ yɛn afa</para>
  <para style="p">
    <verse number="38" style="v"/>Yohane a ɔyɛ asuafo no mu baako no ka kyerɛɛ Yesu se, “Kyerɛkyerɛfo, yehuu ɔbarima bi a ɔde wo din retu ahonhommɔne; enti yɛka kyerɛɛ no se onnyae, efisɛ, ɔnka yɛn ho.”</para>
  <para style="p">
    <verse number="39" style="v"/>Yesu kae se, “Munnsiw no kwan. Efisɛ, obiara nni hɔ a ɔreyɛ anwowade wɔ me din mu na obetwa ne ho atia me. <verse number="40" style="v"/>Na obiara a ontia yɛn no wɔ yɛn afa. <verse number="41" style="v"/>Obiara a esiane sɛ, moyɛ Kristo de no nti, ɔbɛma mo nsu kuruwa ma anom no, nʼakatua remmɔ no da. <verse number="42" style="v"/>Enti, sɛ obi to mmofra nketewa a wogye me di yi mu bi hintidua a, eye ma no sɛ anka wɔde ɔbo duruduru bɛsɛn ne kɔn mu, atow no akyene po mu.</para>
  <para style="p">
    <verse number="43" style="v"/>“Sɛ wo nsa ma woyɛ bɔne a, twa na tow kyene. Eye ma wo sɛ wode dɛm bɛkɔ nkwa mu sen sɛ wɔde wo nipadua bɛto ogyatanaa <verse number="44" style="v"/>a ennum da no mu. <verse number="45" style="v"/>Na sɛ wo nan ma woyɛ bɔne a, twa na tow kyene. Eye ma wo sɛ wode nansin bɛkɔ nkwa mu sen sɛ, wode nan abien bɛkɔ ogyatanaa <verse number="46" style="v"/>a ennum da no mu.</para>
  <para style="p">
    <verse number="47" style="v"/>“Na sɛ wʼani ma woyɛ bɔne a, tu na tow kyene. Eye ma wo sɛ wode ani baako bɛkɔ Onyankopɔn Ahenni mu sen sɛ wowɔ ani abien na wɔde wo bɛto ogyatanaa <verse number="48" style="v"/>a ennum da na ɛhɔ asonson nso nwu da no mu. <verse number="49" style="v"/>Na wɔde ogya bɛhyɛ wɔn nyinaa nkyene.</para>
  <para style="p">
    <verse number="50" style="v"/>“Nkyene yɛ dɛ. Nanso, sɛ nkyene yera ne dɛ a, ɛho nni mfaso; wonte ne dɛ wɔ biribiara mu. Enti monnyera mo dɛ! Mo ne mo ho mo ho ntena asomdwoe mu.”</para>
  <chapter number="10" style="c"/>
  <para style="s1">Awaregyae ho asɛmmisa</para>
  <para style="p">
    <verse number="1" style="v"/>Afei, Yesu fii Galilea twa baa Yudea fam nohɔ wɔ asubɔnten Yordan agya. Na sɛnea ɛtaa ba no, nnipakuw baa ne nkyɛn ma ɔkyerɛkyerɛɛ wɔn.</para>
  <para style="p">
    <verse number="2" style="v"/>Farisifo bi baa ne nkyɛn bebisaa no se, “Wopene awaregyae so anaa?” Wobisaa no eyi de sɔɔ no hwɛe.</para>
  <para style="p">
    <verse number="3" style="v"/>Yesu nso bisaa wɔn se, “Dɛn na Mose ka faa awaregyae ho?”</para>
  <para style="p">
    <verse number="4" style="v"/>Wobuae se, “Mose kae se eye sɛ wogyae aware. Nʼasɛm a ɔkae ne sɛ, sɛ ɔbarima bi pɛ sɛ ogyaa ne yere aware a, ɔnkyerɛw awaregyae krataa mfa mma ne yere no.”</para>
  <para style="p">
    <verse number="5" style="v"/>Yesu bisaa wɔn se, “Adɛn nti na ɔkaa saa? Merebɛkyerɛ mo nea enti a ɔkaa saa. Esiane mo koma a apirim no nti na ɔkaa saa kyerɛɛ mo. <verse number="6" style="v"/>Nanso, eyi mfi Onyankopɔn. Efi adebɔ mfitiase na Onyankopɔn bɔɔ ɔbarima ne ɔbea kaa wɔn bɔɔ mu. <verse number="7" style="v"/>Eyi nti na ɔbarima begyaw nʼagya ne ne na, <verse number="8" style="v"/>na ɔde ne ho akɔbata ne yere ho, na wɔn baanu no ayɛ honam koro. <verse number="9" style="v"/>Na nea Onyankopɔn aka abom no, ɛnsɛ sɛ onipa tetew mu.”</para>
  <para style="p">
    <verse number="10" style="v"/>Akyiri yi a ɔne nʼasuafo no wɔ fie no, asuafo no bisaa no saa asɛm koro no ara bio.</para>
  <para style="p">
    <verse number="11" style="v"/>Obuaa wɔn se, “Sɛ obi gyaa ne yere na ɔsan ware obi foforo a, na wabɔ aguaman. <verse number="12" style="v"/>Na sɛ ɔyere gyaa ne kunu aware, na ɔsan ware a, ɔno nso abɔ aguaman saa ara.”</para>
  <para style="s1">Yesu hyira mmofra nkumaa</para>
  <para style="p">
    <verse number="13" style="v"/>Da bi, awofo bi de mmofra nkumaa brɛɛ Yesu sɛ onhyira wɔn, nanso nʼasuafo no pampam wɔn a wɔde mmofra no bae no, ka kyerɛɛ wɔn se, wɔnnhaw no.</para>
  <para style="p">
    <verse number="14" style="v"/>Yesu huu nea nʼasuafo no ayɛ no, anyɛ no dɛ ma ɔka kyerɛɛ wɔn se, “Momma mmofra no kwan na wɔmmra me nkyɛn, na munnsiw wɔn kwan, na eyinom sɛɛ na Onyankopɔn Ahenni no yɛ wɔn dea. <verse number="15" style="v"/>Mereka akyerɛ mo se, obiara a ɔrennye Onyankopɔn Ahenni no sɛ abofra no, rentumi nkɔ mu.”</para>
  <para style="p">
    <verse number="16" style="v"/>Na ɔyɛɛ wɔn atuu, de ne nsa guu wɔn so, hyiraa wɔn.</para>
  <para style="s1">Aberante sikani no</para>
  <para style="p">
    <verse number="17" style="v"/>Na osiim sɛ ɔrekɔ baabi foforo no, ɔbarima bi tutuu mmirika baa ne nkyɛn bebuu no nkotodwe, bisaa no se, “Kyerɛkyerɛfo pa, dɛn na menyɛ na manya nkwa a enni awiei?”</para>
  <para style="p">
    <verse number="18" style="v"/>Yesu bisaa no se, “Adɛn na wofrɛ me onipa pa? Obiara nyɛ onipa pa gye ɔbaako; ɔne Onyankopɔn. <verse number="19" style="v"/>Ɛfa wʼasemmisa no ho nso, wunim mmaransɛm no: Nni awu, nsɛe aware, mmɔ korɔn, nni atoro, nsisi, di wʼagya ne wo na ni.”</para>
  <para style="p">
    <verse number="20" style="v"/>Aberante no ka kyerɛɛ no se, “Kyerɛkyerɛfo, eyinom nyinaa mifi me mmofraase na midii so.”</para>
  <para style="p">
    <verse number="21" style="v"/>Yesu hwɛɛ aberante yi dinn nyaa ɔdɔ bi maa no. Ɔka kyerɛɛ no se, “Aka wo ade baako. Kɔ na kɔtɔn biribiara a wowɔ, na fa sika no ma ahiafo, na wubenya agyapade wɔ soro, na bra bedi mʼakyi.”</para>
  <para style="p">
    <verse number="22" style="v"/>Aberante no tee saa asɛm yi no, nʼanim sesae, na ɔde awerɛhow kɔe, efisɛ, na ɔwɔ ahonyade bebree.</para>
  <para style="p">
    <verse number="23" style="v"/>Ɔrekɔ no, Yesu hwɛɛ no, na ɔdanee ne ho ka kyerɛɛ nʼasuafo no se, “Ɛyɛ den ma osikani sɛ ɔbɛkɔ Onyankopɔn Ahenni no mu!”</para>
  <para style="p">
    <verse number="24" style="v"/>Asɛm a Yesu kae no maa asuafo no ho dwiriw wɔn. Yesu san kaa bio se, “Mma, sɛ moahu den a ɛyɛ ma wɔn a wɔwɔ ahonyade sɛ wɔbɛkɔ Onyankopɔn Ahenni mu? <verse number="25" style="v"/>Na ɛyɛ mmerɛw sɛ nantwi bɛfa paane tokuru me sen sɛ osikani bɛkɔ Onyankopɔn Ahenni mu.”</para>
  <para style="p">
    <verse number="26" style="v"/>Asuafo no ho dwiriw wɔn mmoro so na wobisaa no se, “Ɛnne na hena na wobegye no nkwa?”</para>
  <para style="p">
    <verse number="27" style="v"/>Yesu hwɛɛ wɔn dinn kae se, “Onipa fam de, eyi rentumi mma mu, na Onyankopɔn fam de, biribiara betumi aba mu.”</para>
  <para style="s1">Yesu akyidi mu akatua</para>
  <para style="p">
    <verse number="28" style="v"/>Afei, Petro fitii ase kenkan nneɛma a ɔne asuafo no agyaw abedi Yesu akyi no. Ɔkae se, “Yɛagyaw biribiara abedi wʼakyi.”</para>
  <para style="p">
    <verse number="29" style="v"/>Yesu nso buaa no se, “Merema mo ate ase sɛ, obi nni hɔ a, me nti wagyaw ofi, nuabarimanom, nuabeanom, ɛna, agya ne mma anaasɛ agyapade a ɔbɛkɔ akɔka Asɛmpa no, <verse number="30" style="v"/>na ɔrennya ofi, nuabarimanom, nuabeanom, ɛnanom, mma ne nsase mmɔho ɔha a ɔtaa nso ka ho! Eyinom nyinaa bɛyɛ ne de wɔ asase yi so, na wiase a ɛreba no mu de, obenya nkwa a enni awiei. <verse number="31" style="v"/>Na adikanfo pii bedi akyi, na akyikafo abedi kan.”</para>
  <para style="s1">Yesu wu ne ne wusɔre ho nkɔmhyɛ a ɛto so abien</para>
  <para style="p">
    <verse number="32" style="v"/>Afei, wosiim sɛ wɔrekɔ Yerusalem a na Yesu di wɔn kan; na bere a asuafo no di nʼakyi no, ehu ne suro kaa wɔn. Yesu twee wɔn gyinaa nkyɛn, na ɔsan kaa nneɛma a, sɛ wodu Yerusalem a, ɛbɛba ne so no nyinaa kyerɛɛ wɔn.</para>
  <para style="p">
    <verse number="33" style="v"/>Ɔka kyerɛɛ wɔn se, “Sɛ yedu hɔ a, wobeyi me, Onipa Ba, no ama asɔfo mpanyin ne mmara no akyerɛkyerɛfo, na wɔabu me kumfɔ, na wɔde me ahyɛ Roma aban nsa, akum me. <verse number="34" style="v"/>Wobedi me ho fɛw, na wɔatetew ntasu agu me so, na wɔde mpire atwa me mmaa, na wɔakum me; na nnansa so no, masɔre bio.”</para>
  <para style="s1">Yakobo ne Yohane abisade</para>
  <para style="p">
    <verse number="35" style="v"/>Afei Sebedeo mma Yakobo ne Yohane baa Yesu nkyɛn bɛka kyerɛɛ no se, “Kyerɛkyerɛfo, yɛpɛ sɛ woyɛ yɛn adɔe bi.”</para>
  <para style="p">
    <verse number="36" style="v"/>Yesu bisaa wɔn se, “Dɛn na mopɛ sɛ meyɛ ma mo.”</para>
  <para style="p">
    <verse number="37" style="v"/>Wobuae se, “Ma yɛn mu baako ntena wo nifa so, na ɔbaako nso ntena wo benkum so wɔ wʼahenni mu hɔ!”</para>
  <para style="p">
    <verse number="38" style="v"/>Nanso, Yesu maa wɔn mmuae se, “Munnim nea mubisa no! Mubetumi anom awerɛhow kuruwa nwenenwene a ɛsɛ sɛ menom ano no ano anaa? Anaasɛ, mubetumi ama wɔde amanehunu asubɔ no abɔ mo asu?”</para>
  <para style="p">
    <verse number="39" style="v"/>Wɔka kyerɛɛ no se, “Yebetumi!” Na Yesu ka kyerɛɛ wɔn se, “Mubetumi anom me kuruwa ano, na wɔde asubɔ a wɔde bɔ me no abɔ mo; <verse number="40" style="v"/>nanso minni tumi sɛ miyi wɔn a wɔbɛtena me nifa anaa me benkum so no. Onyankopɔn nko ara na ɔde saa afa no bɛma wɔn a wɔasiesie hɔ ama wɔn no.”</para>
  <para style="p">
    <verse number="41" style="v"/>Asuafo a aka no tee nea Yakobo ne Yohane kobisae no, anyɛ wɔn dɛ.</para>
  <para style="p">
    <verse number="42" style="v"/>Enti, Yesu frɛɛ wɔn ka kyerɛɛ wɔn se, “Munim sɛ ahene ne atumfo a wɔwɔ wiase no di wɔn a wɔhyɛ wɔn ase no so, <verse number="43" style="v"/>nanso mo de, ɛnte saa wɔ mo ho. Obiara a ɔpɛ sɛ ɔyɛ kɛse wɔ mo mu no, ɛsɛ sɛ ɔyɛ mo somfo. <verse number="44" style="v"/>Na obiara a ɔpɛ sɛ ɔyɛ ne nuanom so panyin no ɛsɛ sɛ ɔyɛ wɔn nyinaa akoa. <verse number="45" style="v"/>Me a meyɛ Onipa Ba no, mamma sɛ wɔnsom me na mmom, mebae sɛ merebɛboa afoforo, na mede me kra ayɛ mpata ama nnipa pii.”</para>
  <para style="s1">Onifuraefo bi ade hu</para>
  <para style="p">
    <verse number="46" style="v"/>Yesu ne nʼasuafo no beduu Yeriko. Wɔrefi kurow no mu no, nnipakuw tu dii wɔn akyi. Saa bere a Yesu retwam no, na Timoteo ba Bartimeo, onifuraefo no, te kwankyɛn, resrɛsrɛ ade.</para>
  <para style="p">
    <verse number="47" style="v"/>Bere a Bartimeo tee sɛ Yesu Nasaretni na ɔretwam no, ofitii ase teɛteɛɛm se, “Dawid Ba Yesu, hu me mmɔbɔ!”</para>
  <para style="p">
    <verse number="48" style="v"/>Nnipa no bi teɛteɛɛ no se, “Mua wʼano!” Nanso ɔkɔɔ so teɛteɛɛm dennen se, “Dawid ba, hu me mmɔbɔ!”</para>
  <para style="p">
    <verse number="49" style="v"/>Bere a Yesu tee ne nne no, ogyina kae se, “Momfrɛ no mma me.” Wɔfrɛɛ onifuraefo no ka kyerɛɛ no se, “Ma wo bo ntɔ wo yam, sɔre na ɔrefrɛ wo!”</para>
  <para style="p">
    <verse number="50" style="v"/>Bartimeo tow ne ntama gui, sɔre baa Yesu nkyɛn.</para>
  <para style="p">
    <verse number="51" style="v"/>Yesu bisaa no se, “Dɛn na wopɛ sɛ meyɛ mema wo?” Onifuraefo no buae se, “Kyerɛkyerɛfo, mepɛ sɛ mihu ade!”</para>
  <para style="p">
    <verse number="52" style="v"/>Yesu ka kyerɛɛ no se, “Kɔ, na wo gyidi agye wo.” Na ntɛm ara onifuraefo no huu ade, na odii Yesu akyi.</para>
  <chapter number="11" style="c"/>
  <para style="s1">Yesu kɔ Yerusalem</para>
  <para style="p">
    <verse number="1" style="v"/>Yesu ne nʼasuafo no rebɛn Betfage ne Betania a ɛwɔ Yerusalem nkwantia no, wobeduu Ngo Bepɔw no so maa Yesu somaa nʼasuafo no mu baanu, dii wɔn anim kan.</para>
  <para style="p">
    <verse number="2" style="v"/>Yesu ka kyerɛɛ wɔn se, “Monkɔ akuraa a ɛwɔ hɔ no ase. Sɛ mudu hɔ a, mubehu sɛ wɔasa afurum ba bi a wɔntenaa ne so da hama. Monsan no, na momfa no mmrɛ me. <verse number="3" style="v"/>Na sɛ obi bisa mo se dɛn na moreyɛ a, monka no tiaa se, ‘Ne ho hia Awurade, na ɔbɛsan de no aba mprempren ara.’ ”</para>
  <para style="p">
    <verse number="4" style="v"/>Asuafo baanu no siim. Wokohui sɛ aboa no sa ofi bi aboboano. Enti, wɔsanee no. <verse number="5" style="v"/>Wogu so resan no no, nnipa bi a wogyina nkyɛn bisaa wɔn se, “Adɛn nti na moresan afurum ba no?”</para>
  <para style="p">
    <verse number="6" style="v"/>Wɔkaa nea Yesu ka kyerɛɛ wɔn no kyerɛɛ nnipa no ma wɔtee wɔn ase.</para>
  <para style="p">
    <verse number="7" style="v"/>Wɔde afurum ba no brɛɛ Yesu, maa asuafo no de wɔn ntama guu aboa no so, maa Yesu tenaa no so. <verse number="8" style="v"/>Nnipakuw a wɔwɔ hɔ no bi de wɔn ntama sesɛw ɔkwan a ɔde aboa no nam so no so. Ebinom nso pempan nnubaa de sesɛw ɔkwan no mu saa ara.</para>
  <para style="p">
    <verse number="9" style="v"/>Na Yesu di nnipakuw no mfinimfini a wɔn nyinaa reteɛteɛm se, “Hosiana! Nhyira ne nea ɔnam Awurade din mu reba! <verse number="10" style="v"/>Anuonyam nka Onyankopɔn sɛ yɛn agya Dawid ahenni reba. Hosiana wɔ sorosoro nohɔ!”</para>
  <para style="p">
    <verse number="11" style="v"/>Yesu koduu Yerusalem no, ɔkɔɔ asɔredan no mu. Ɔhwɛɛ biribiara a ɛwɔ hɔ dinn ansa na ɔrefi hɔ, efisɛ, na onwini redwo enti ɔne asuafo dumien no kɔɔ Betania.</para>
  <para style="s1">Yesu dome akutu dua</para>
  <para style="p">
    <verse number="12" style="v"/>Ade kyee anɔpa a wɔrefi Betania hɔ no, ɔkɔm dee no. <verse number="13" style="v"/>Wɔkɔe kakra no, ohui sɛ akutu dua bi si hɔ a ayɛ kusuu. Ɔkɔɔ hɔ kɔhwɛe sɛ akutu no bi wɔ so anaa. Nanso oduu hɔ no, ohui sɛ ahaban nko ara na ɛwɔ so. Saa bere no nso, na ɛnyɛ bere a ɛsɛ sɛ akutu sow.</para>
  <para style="p">
    <verse number="14" style="v"/>Nanso, Yesu domee akutu dua no se, “Efi nnɛ, worensow aba bio!” Asuafo no tee asɛm a ɔkae no.</para>
  <para style="s1">Yesu kɔ asɔrefi</para>
  <para style="p">
    <verse number="15" style="v"/>Yesu san baa Yerusalem no ɔkɔɔ asɔrefi hɔ. Oduu hɔ no, ɔpamoo aguadifo a wɔwɔ hɔ no nyinaa, kaa sikasesafo apon nyinaa guu fam, bubuu pata a wɔtɔn mmorɔnoma wɔ mu no nyinaa, <verse number="16" style="v"/>siw kwan sɛ obiara mmedi gua wɔ hɔ bio.</para>
  <para style="p">
    <verse number="17" style="v"/>Ɔka kyerɛɛ wɔn se, “Kyerɛwsɛm no ka se, ‘Mʼasɔrefi yɛ beae a wɔbɔ mpae wɔ hɔ’ nanso mo de, mode hɔ ayɛ akorɔmfo atenae.”</para>
  <para style="p">
    <verse number="18" style="v"/>Asɔfo mpanyin ne Yudafo mpanyimfo tee nea Yesu ayɛ no, wɔbɔɔ ne ho pɔw pɛɛ ɔkwan a wɔbɛfa so ayi no afi hɔ. Asɛm a na ɛhaw wɔn ne sɛ, sɛ wɔanhwɛ no yiye nso a, ɛde basabasa bɛba, efisɛ, na nnipa bebree agye Yesu nkyerɛkyerɛ no atom. <verse number="19" style="v"/>Sɛnea na wɔtaa yɛ no, anwummere no ara wofii kurow no mu.</para>
  <para style="s1">Akutu dua a ewui no</para>
  <para style="p">
    <verse number="20" style="v"/>Anɔpa a asuafo no retwam wɔ akutu dua a Yesu domee no no ho no, wohui sɛ awu.</para>
  <para style="p">
    <verse number="21" style="v"/>Petro kaee nea Yesu ka de domee dua no no, ɔteɛɛm se, “Hwɛ, Kyerɛkyerɛfo! Akutu dua a wodomee no no awu!”</para>
  <para style="p">
    <verse number="22" style="v"/>Yesu nso ka kyerɛɛ nʼasuafo no se, “Sɛ mowɔ gyidi wɔ Onyankopɔn mu a, <verse number="23" style="v"/>anka mubetumi aka akyerɛ Ngo Bepɔw yi se, ‘Tutu kogu po mu,’ na ebetutu akogu mu nso. Munnye nni; mommma mo gyidi nnhinhim. <verse number="24" style="v"/>Muntie nea mereka yi. Biribiara a mode gyidi bebisa wɔ mpaebɔ mu no, mo nsa bɛka. <verse number="25" style="v"/>Na sɛ morebɔ mpae a, nea edi kan no, sɛ wowɔ obi ho asɛm a, fa kyɛ no sɛnea ɛbɛyɛ a wʼagya a ɔwɔ soro no nso de wo bɔne bɛkyɛ wo.”</para>
  <para style="p">
    <verse number="26" style="v"/>Na sɛ moamfa bɔne ankyɛ a, saa ara na mo Agya a ɔwɔ soro no nso remfa mo bɔne nkyɛ mo.</para>
  <para style="s1">Yesu tumi ho nsɛmmisa</para>
  <para style="p">
    <verse number="27" style="v"/>Wɔbaa Yerusalem bio. Wɔkɔɔ asɔrefi hɔ no, asɔfo mpanyin ne Yudafo mpanyin baa ne nkyɛn bebisaa no se, <verse number="28" style="v"/>“Tumi bɛn na wugyinaa so pamoo aguadifo no?”</para>
  <para style="p">
    <verse number="29" style="v"/>Yesu nso buaa wɔn se, “Merebebisa mo asɛm baako bi na mummua me! <verse number="30" style="v"/>Onyankopɔn na ɔsomaa Yohane Osuboni anaa ɛnyɛ ɔno? Mummua me!”</para>
  <para style="p">
    <verse number="31" style="v"/>Wodwinnwen ho kae se, “Sɛ yɛka se, Onyankopɔn na ɔsomaa no a, wobebisa yɛn nea enti a yɛannye nea Yohane kae no anni. <verse number="32" style="v"/>Na sɛ yɛka se ɛnyɛ Onyankopɔn na ɔsomaa no nso a, dɔm no bɛhaw yɛn. Efisɛ, wɔn nyinaa nim sɛ Yohane yɛ odiyifo.”</para>
  <para style="p">
    <verse number="33" style="v"/>Enti, wɔn mmuae a wɔmae ara ne sɛ, “Yɛrentumi mmua. Yennim.”</para>
  <para style="p">Ɛhɔ ara na Yesu nso ka kyerɛɛ wɔn se, “Sɛ munnim de a, me nso meremma mo asɛmmisa no ho mmuae!”</para>
  <chapter number="12" style="c"/>
  <para style="s1">Abasɛm a Yesu kae</para>
  <para style="p">
    <verse number="1" style="v"/>Yesu nam mmebu so kyerɛɛ nnipa no se: “Da bi, okuafo bi yɛɛ mmɛfuw, gyee ban faa ho, na otuu amoa bi a wokyi ngo wɔ mu, na osii dan maa nea ɔwɛn afuw no. Afei, ɔde afuw no gyaw akuafo bi na otuu kwan. <verse number="2" style="v"/>Eduu bere a mmɛ no beree a ɛsɛ sɛ wonu no, ɔsomaa ne ho nnipa bi sɛ ɔnkogye ne kyɛfa mmrɛ no. <verse number="3" style="v"/>Nanso, akuafo no boroo no, ma ɔde ne nsa pan san kɔe.</para>
  <para style="p">
    <verse number="4" style="v"/>“Okuafo no san somaa onipa foforo kɔɔ wɔn nkyɛn, na ɔno nso, wɔboroo no pirapiraa no sen nea odi kan no. <verse number="5" style="v"/>Onipa a ɔsomaa no bio no de, wokum no. Afoforo a akyiri yi wɔkɔe no nso, wɔhwee ebinom, na wokum ebinom nso. <verse number="6" style="v"/>Nanso, na aka ɔbaako a ɔyɛ ne ba a ɔdɔ no. Ɔsomaa ɔno nso kɔɔ wɔn nkyɛn susuwii sɛ, wɔbɛfɛre no de nidi ama no.</para>
  <para style="p">
    <verse number="7" style="v"/>“Nanso, bere a akuafo no huu no sɛ ɔreba no, wɔkae se, ‘Ɔdedifo no na ɔreba no. Momma yenkum no, na agyapade no ayɛ yɛn de!’ <verse number="8" style="v"/>Wɔkyeree no, kum no, twee no kɔtow no kyenee baabi.</para>
  <para style="p">
    <verse number="9" style="v"/>“Mugye di sɛ, sɛ afuw wura no ba a dɛn na ɔbɛyɛ akuafo no? Ɔbɛba abekum wɔn, na ɔde afuw no ama nnipa foforo. <verse number="10" style="v"/>Monkan eyi wɔ Kyerɛwsɛm no mu pɛn sɛ: ‘Ɔbo a adansifo apo no, ɛno ara na abɛyɛ tweatibo. <verse number="11" style="v"/>Awurade na ɔmaa eyi bae, na ɛyɛ nwonwa wɔ yɛn ani so.’ ”</para>
  <para style="p">
    <verse number="12" style="v"/>Na esiane saa bɛ a obui no nti, Yudafo mpanyin no pɛe sɛ wɔkyere no, efisɛ, wohui sɛ wɔn ho asɛm na ɔreka no a ɛkyerɛ sɛ, wɔne saa akuafo atirimɔdenfo no. Nanso na wosuro dɔm no. Eyi ma wogyaa no, na wɔfii hɔ kɔe.</para>
  <para style="s1">Towgye ho asɛmmisa</para>
  <para style="p">
    <verse number="13" style="v"/>Wɔsomaa Farisifo ne Herodefo bi baa Yesu nkyɛn sɛ wɔne no mmɛkasa, na wɔnam nʼanom asɛm so anya no akyere no. <verse number="14" style="v"/>Wobisaa no se, “Kyerɛkyerɛfo, yenim sɛ woyɛ ɔnokwafo a, wotaa ka nokware. Nea onipa ka no ntumi nnan wʼadwene. Afei wokyerɛkyerɛ nnipa Onyankopɔn akwan. Yɛpɛ sɛ yebisa wo se, eye sɛ woyi tow ma Roma Hempɔn Kaesare anaa enye?”</para>
  <para style="p">
    <verse number="15" style="v"/>Yesu huu wɔn adwemmɔne no kae se, “Momfa sika a wɔde yi tow no bi nkyerɛ me, na mɛma mo mmuae.”</para>
  <para style="p">
    <verse number="16" style="v"/>Wɔde maa no no, obisaa wɔn se, “Hena mfonini ne nkyerɛw na ɛwɔ so?” Wobuae se, “Ɔhempɔn no de.”</para>
  <para style="p">
    <verse number="17" style="v"/>Yesu ka kyerɛɛ wɔn se, “Ɛnne momfa ne de mma no, na momfa Onyankopɔn de mma Oyankopɔn!” Ne mmuae no maa wɔn ho dwiriw wɔn.</para>
  <para style="s1">Owusɔre ho asɛmmisa</para>
  <para style="p">
    <verse number="18" style="v"/>Afei Sadukifo a wɔka se owusɔre nni hɔ no, baa ne nkyɛn bebisaa no se,</para>
  <para style="p">
    <verse number="19" style="v"/>“Kyerɛkyerɛfo, Mose yɛɛ mmara maa yɛn se, sɛ ɔbarima bi anwo na owu a, ne nuabarima mfa ne yere no kunabea na ɔne no nwo mma mma owufo no. <verse number="20" style="v"/>Anuanom baason bi tenaa ase. Nea odi kan no waree yere, na ɔne no anwo na owui. <verse number="21" style="v"/>Na nea ɔto so abien no nso waree okunafo no, na ɔno nso ankyɛ na owui a ɔne no anwo. Na nea ɔto so abiɛsa no nso waree no a, ɔne no anwo na owui. <verse number="22" style="v"/>Eyi kɔɔ so kosii sɛ anuanom yi nyinaa waree ɔbea no, na ɔbea no nso wui.</para>
  <para style="p">
    <verse number="23" style="v"/>“Nea yɛpɛ sɛ yehu ne sɛ, owusɔre no mu, sɛ wonya sɔre a, wɔn mu hena na ɔbea no bɛyɛ ne yere?”</para>
  <para style="p">
    <verse number="24" style="v"/>Yesu buaa wɔn se, “Mo mfomso a moyɛ no fi onim a munnim Kyerɛwsɛm no, ne Onyankopɔn tumi a ɔwɔ. <verse number="25" style="v"/>Sɛ anuanom baason yi ne ɔbea no sɔre fi awufo mu a, wɔrenware; wɔbɛyɛ sɛ abɔfo a wɔwɔ soro no. <verse number="26" style="v"/>Afei ɛfa awufo nyan no ho no nso, monkanee Mose nhoma no mu asɛm a ɛfa Mose ne wura a na ɛrehyew no ho da? Onyankopɔn ka kyerɛɛ Mose se, ‘Mene Abraham Nyankopɔn, Isak Nyankopɔn ne Yakob Nyankopɔn.’ <verse number="27" style="v"/>Na Onyankopɔn reka akyerɛ Mose se, ɛwom sɛ, saa nnipa yi awuwu mfe pii a atwam no de, nanso wɔte ase. Anyɛ saa a anka ɔrenka se ɔyɛ ateasefo Nyankopɔn, na ɔnyɛ awufo Nyankopɔn. Moayɛ mfomso kɛse.”</para>
  <para style="p">
    <verse number="28" style="v"/>Mmara no akyerɛkyerɛfo no mu baako a ogyina hɔ retie no no hui sɛ, wabua wɔn sɛnea ɛfata no, ɔbisaa no se, “Mose mmaransɛm no mu nea ɛwɔ he na ɛkyɛn ne nyinaa?”</para>
  <para style="p">
    <verse number="29" style="v"/>Yesu buaa no se, “Nea ɛkyɛn ne nyinaa ne nea ɛka se, ‘Israel, tie! Awurade yɛn Nyankopɔn yɛ Awurade koro; <verse number="30" style="v"/>na dɔ Awurade wo Nyankopɔn fi wo koma ne wo kra ne wʼadwene ne wʼahoɔden nyinaa mu,’ no.</para>
  <para style="p">
    <verse number="31" style="v"/>“Na nea ɛto so abien no ne: ‘Dɔ wo yɔnko sɛ wo ho.’ Mmaransɛm bi nni hɔ a ɛkyɛn eyinom.”</para>
  <para style="p">
    <verse number="32" style="v"/>Mmara no akyerɛkyerɛfo no buaa no se, “Owura, woaka nokware sɛ Onyankopɔn baako pɛ na ɔwɔ hɔ, na obi foforo nka ne ho, <verse number="33" style="v"/>na minim nso sɛ, sɛ mɛdɔ no afi me koma ne mʼadwene ne mʼahoɔden nyinaa mu, na mɛdɔ me yɔnko sɛ me ho no, sen afɔre biara a wɔbɔ.”</para>
  <para style="p">
    <verse number="34" style="v"/>Yesu hui sɛ wabua asɛm no nyansa mu no, ɔka kyerɛɛ no se, “Wo ne Onyankopɔn Ahenni ntam kwan nware.” Na saa asɛm yi akyi, obi antumi ammisa no asɛm biara bio.</para>
  <para style="s1">Onipa Ba no ho asɛmmisa</para>
  <para style="p">
    <verse number="35" style="v"/>Bere bi a Yesu rekyerɛkyerɛ wɔ asɔredan mu no, obisaa nnipa no se, “Adɛn na mmara no akyerɛkyerɛfo no ka se, ɛsɛ sɛ Agyenkwa no yɛ ɔhene Dawid ba? <verse number="36" style="v"/>Efisɛ Dawid ankasa nam Honhom Kronkron mu kae se, ‘Onyankopɔn ka kyerɛɛ me wura se: Tena me nifa so kosi sɛ mede wʼatamfo bɛyɛ wo nan ntiaso.’ <verse number="37" style="v"/>Sɛ Dawid frɛ no Awurade a, ɛbɛyɛ dɛn na watumi ayɛ ne ba?”</para>
  <para style="p">Ɔkwan a ɔfaa so kasae no maa nnipa no de anigye tiee no.</para>
  <para style="s1">Kyerɛwfo no kɔkɔbɔ</para>
  <para style="p">
    <verse number="38" style="v"/>Bere bi a nnipakuw bi de anigye retie Yesu no, ɔka kyerɛɛ wɔn se, “Monhwɛ mo ho yiye wɔ mmara no akyerɛkyerɛfo ho! Wɔhyɛ ntade akɛse sɛ asikafo na sɛ wɔnam gua so a, wɔpɛ sɛ obiara a ohyia wɔn no de obu kyia wɔn. <verse number="39" style="v"/>Sɛ wɔkɔ hyiadan mu a, wɔtenatena mpanyin agua so, na sɛ wɔkɔ adidi ase a, wɔtena mpanyin tenabea. <verse number="40" style="v"/>Nanso ɛnyɛ wɔn aniwu sɛ wotu akunafo fi wɔn afi mu, na wɔyɛ eyi a, wɔbɔ mpae atenten wɔ guam de kyerɛ sɛ wɔyɛ atreneefo. Eyi nti wobenya asotwe a emu yɛ duru.”</para>
  <para style="s1">Ɔbea kunafo hiani bi</para>
  <para style="p">
    <verse number="41" style="v"/>Da bi a Yesu kɔɔ asɔredan mu no, ɔkɔtenaa tow adaka a esi hɔ no anim hwɛɛ sɛnea nkurɔfo no de sika regu tow adaka no mu. Asikafo no de sika a ɛdɔɔso guu mu. <verse number="42" style="v"/>Ɔbea kunafo hiani bi nso bae na ɔde mpɛsewa abien beguu mu.</para>
  <para style="p">
    <verse number="43" style="v"/>Ɔfrɛɛ nʼasuafo no baa ne nkyɛn ka kyerɛɛ wɔn se, “Saa ɔbea kunafo hiani yi tow a oyii no dɔɔso sen asikafo a wɔde bi beguu tow adaka no mu no nyinaa tow a woyiyii no. <verse number="44" style="v"/>Na wɔn nyinaa fi nea wɔanya ama abu wɔn so no mu na woyiyii bi de bae, na ɔbea yi de, ofi ne hia mu de nea ɔwɔ nyinaa na abegu mu no.”</para>
  <chapter number="13" style="c"/>
  <para style="s1">Asɔredan no sɛe</para>
  <para style="p">
    <verse number="1" style="v"/>Yesu refi asɔredan no mu hɔ no, nʼasuafo no mu baako kae se, “Kyerɛkyerɛfo, adan yi yɛ fɛ papa. Hwɛ sɛnea wɔde abo asiesie afasuw no.” <verse number="2" style="v"/>Yesu ka kyerɛɛ no se, “Ɛyɛ nokware de, nanso wobedwiriw saa ɔdan yi agu pasaa.”</para>
  <para style="p">
    <verse number="3" style="v"/>Bere a ɔte Ngo Bepɔw no so a nʼani tua Yerusalem no, Petro, Yakobo, Yohane ne Andrea baa ne nkyɛn bebisaa no se, <verse number="4" style="v"/>“Bere bɛn na nea woreka fa asɔredan yi ho no bɛba mu. Na nsɛnkyerɛnne bi bedi kan aba ansa anaa?”</para>
  <para style="p">
    <verse number="5" style="v"/>Yesu nso buaa wɔn se, “Monhwɛ yiye na obi annaadaa mo. <verse number="6" style="v"/>Nnipa bebree de me din bɛba abɛka se wɔne Agyenkwa no, na wɔadaadaa mo mu pii. <verse number="7" style="v"/>Akokoakoko besisi mmaa nyinaa nanso ɛnyɛ ɛnonom ne awiei no ho nsɛnkyerɛnne.</para>
  <para style="p">
    <verse number="8" style="v"/>“Aman bɛsɔre aman so, na ahenni asɔre ahenni so, na asasewosow ne ɔkɔm bɛba mmeaemmeae. Eyinom nyinaa bɛyɛ nneɛma a ɛyɛ hu a ɛbɛba no mfitiase. <verse number="9" style="v"/>Nanso sɛ eyinom fiti ase sɛ ɛreba a, monhwɛ yiye! Mobɛkɔ ɔhaw akɛse mu. Esiane sɛ mudi mʼakyi nti, wɔbɛtwe mo akɔ asɛnnii; wɔbɛhwe mo wɔ asɔredan mu, na wɔaka nsɛm agu mo so wɔ ahemfo ne mpanyimfo anim. Saa bere no ne bere pa a ɛsɛ sɛ moka Asɛmpa no kyerɛ wɔn. <verse number="10" style="v"/>Na ɛsɛ sɛ Asɛmpa no di kan du ɔman biara so ansa na awiei no aba. <verse number="11" style="v"/>Na sɛ wɔkyere mo de mo begyina asɛnnii a, munnnwen nea mobɛka de ayi mo ho ano ho. Monka nea Onyankopɔn bɛkyerɛ mo sɛ monka no. Na ɛnyɛ mo na mobɛkasa, na Honhom Kronkron no na ɔbɛkyerɛ mo nea monka.</para>
  <para style="p">
    <verse number="12" style="v"/>“Onua beyi onua ama sɛ wonkum no; agyanom nso beyi wɔn mma ama; mma nso beyi wɔn awofo ama sɛ wonkum wɔn. <verse number="13" style="v"/>Na esiane sɛ moyɛ me de nti, nnipa nyinaa bɛtan mo. Nanso wɔn a wobegyina pintinn akodu awiei no, wobegye wɔn nkwa.</para>
  <para style="s1">Ahohia a ɛyɛ hu</para>
  <para style="p">
    <verse number="14" style="v"/>“Enti sɛ muhu akyide a ɛbɔ ɔman wɔ asɔredan mu hɔ a, ɔkenkanfo, hwɛ yiye! Wɔn a wɔwɔ Yudea no nguan nkɔ mmepɔw no so. <verse number="15" style="v"/>Wɔn a wɔwɔ wɔn afi mu no nguan a wɔnnsan nnkɔ fie hɔ bio nnkɔfa biribiara mmfi hɔ. <verse number="16" style="v"/>Wɔn a wɔwɔ mfum no nso nnsan wɔn akyi mmmɛfa sika anaa ntama wɔ fie.</para>
  <para style="p">
    <verse number="17" style="v"/>“Na wɔn a wɔafa afuru ne wɔn a woturu mma saa bere no mu no nnue. <verse number="18" style="v"/>Na mommɔ mpae na bere a ɛsɛ sɛ muguan no anyɛ awɔwbere. <verse number="19" style="v"/>Na ahohia a ɛbɛba saa mmere no mu no, efi bere a Onyankopɔn bɔɔ ade no, ebi nsii da, na ebi nso rensi da. <verse number="20" style="v"/>Gye sɛ Awurade twa saa amanehunu no so, anyɛ saa a, ɔkra baako koraa rentena ase. Nanso esiane wɔn a wɔayi wɔn no nti, obetwa nna no so.</para>
  <para style="p">
    <verse number="21" style="v"/>“Na sɛ obi ka kyerɛ mo se, ‘Agyenkwa no ni’ a, mummmua. <verse number="22" style="v"/>Wɔn a wɔnam nnaadaa so ka se wɔne Kristo no ne adiyifo no bɛsɔre wɔ mo mu, na wɔayɛ anwonwade ahorow, na sɛ ebetumi a, wɔadaadaa Onyankopɔn no ara ankasa mma. <verse number="23" style="v"/>Monhwɛ yiye, efisɛ, maka biribiara akyerɛ mo!</para>
  <para style="p">
    <verse number="24" style="v"/>“Ahohia no akyi no, owia beduru sum, na ɔsram renhyerɛn, <verse number="25" style="v"/>na nsoromma bɛtetew ahwe, na wɔbɛwosow tumi a ɛwɔ wim no. <verse number="26" style="v"/>Na nnipa nyinaa behu me, Agyenkwa no, sɛ mede tumi ne anuonyam nam omununkum mu reba. <verse number="27" style="v"/>Na mɛsoma mʼabɔfo akɔ wiase mmaa nyinaa, fi soro ano akɔka asase ano, na wɔabɛboaboa wɔn a mayi wɔn no ano.</para>
  <para style="p">
    <verse number="28" style="v"/>“Afei, merebɛka asɛm bi a ɛfa akutu dua ho a ɛbɛma mo osuahu bi akyerɛ mo. Sɛ eyi baa foforo san yi ahaban foforo a, na ɛkyerɛ sɛ asusow atue. <verse number="29" style="v"/>Sɛ muhu sɛ saa nneɛma yi a maka ho asɛm akyerɛ mo yi nyinaa afiti ase resisi a, mubehu sɛ me ba a mɛsan aba no abɛn.</para>
  <para style="p">
    <verse number="30" style="v"/>“Afei nokware ni, wɔn a wɔte ase saa bere yi mu no nyinaa renwuwu kosi sɛ saa nsɛm yi besisi. <verse number="31" style="v"/>Ɔsoro ne asase betwam akɔ, na me nsɛm de, ɛrentwam da.</para>
  <para style="p">
    <verse number="32" style="v"/>“Nanso, da anaa dɔn ko a awiei no bɛba de, obiara nnim. Ɔsoro abɔfo ne me ankasa mpo nnim. Agya no nko ara na onim. <verse number="33" style="v"/>Esiane sɛ munnim bere ko a asɛm yi besi nti, munsiesie mo ho. Monwɛn, ntwɛn me ba no.</para>
  <para style="p">
    <verse number="34" style="v"/>“Me ba no te sɛ ɔbarima bi a otuu kwan kɔɔ ɔman foforo bi so. Ɔrebɛkɔ no, ɔkyerɛɛ adwuma a nʼapaafo nyɛ. Ɛnna ɔka kyerɛɛ ne wɛmfo nso se, ɔnwɛn hɔ yiye nkosi sɛ ɔbɛba.</para>
  <para style="p">
    <verse number="35" style="v"/>“Enti, mo nso monwɛn, efisɛ, munnim bere ko a ofiwura no bɛba. Ebetumi aba sɛ ɔbɛba anwummere, ɔdasum, ahemanakye anaa awia. <verse number="36" style="v"/>Sɛ ofi mu ba a, ɛnsɛ sɛ ɔbɛto mo sɛ moadeda. <verse number="37" style="v"/>Asɛm a mede agyaw mo ne nnipa nyinaa ni. Monwɛn.”</para>
  <chapter number="14" style="c"/>
  <para style="s1">Wɔpam Yesu tiri so</para>
  <para style="p">
    <verse number="1" style="v"/>Aka nnanu na Twam ne Apiti Afahyɛ a ɛyɛ Yudafo ahomegye nna no adu no, asɔfo mpanyin ne mmara no akyerɛkyerɛfo no hwehwɛɛ nyansa kwan a wɔbɛfa so akyere Yesu, akum no.</para>
  <para style="p">
    <verse number="2" style="v"/>Nanso, wɔkae se, “Yɛrenkyere no afahyɛ no mu, anyɛ saa a ɛde basabasa bɛba ɔman no mu.”</para>
  <para style="s1">Wɔsra Yesu ngo wɔ Betania</para>
  <para style="p">
    <verse number="3" style="v"/>Yesu wɔ Betania na ɔne Simon kwatani redidi no, ɔbea bi a okita ngo huamhuamhuam bi a ne bo yɛ den toa ma baa hɔ. Otuu ano, hwie guu Yesu tirim.</para>
  <para style="p">
    <verse number="4" style="v"/>Nea ɔbea yi yɛe no anyɛ nnipa a wɔte adidii no mu bi dɛ. Na wɔkae se, wasɛe ngo no kwa.</para>
  <para style="p">
    <verse number="5" style="v"/>Wɔkae bio nso se, “Anka obetumi atɔn ngo huamhuamhuam yi anya sika pii ma ɔde ama ahiafo.”</para>
  <para style="p">
    <verse number="6" style="v"/>Nanso Yesu ka kyerɛɛ wɔn se, “Munnyaa no! Adɛn nti na morehaw no wɔ ade pa a ɔyɛe no ho? <verse number="7" style="v"/>Mo ne ahiafo a mubetumi aboa wɔn bere biara mu na ɛte. Na me de, merenkyɛ wɔ mo nkyɛn.</para>
  <para style="p">
    <verse number="8" style="v"/>“Wayɛ nea obetumi. Wadi kan asra me nipadua ama da a wobesie me. <verse number="9" style="v"/>Mereka makyerɛ mo se, baabiara a wɔbɛka Asɛmpa no wɔ wiase no, wɔde nea ɔbea yi yɛe no bɛkae no, akamfo no.”</para>
  <para style="s1">Yuda pene so sɛ obeyi Yesu ama</para>
  <para style="p">
    <verse number="10" style="v"/>Afei, Yuda Iskariot, asuafo dumien no mu baako, kɔɔ asɔfo mpanyin no nkyɛn ne wɔn kɔhyehyɛɛ sɛnea obeyi Yesu ama wɔn no ho.</para>
  <para style="p">
    <verse number="11" style="v"/>Asɔfo mpanyin no tee asɛm no, ɛyɛɛ wɔn anigye ma wɔhyɛɛ no bɔ. Efi saa bere no, ɔhwehwɛɛ sɛnea obenya Yesu ho kwan ayi no ama bere a ɛsɛ mu.</para>
  <para style="s1">Yesu ne nʼasuafo adidi</para>
  <para style="p">
    <verse number="12" style="v"/>Twam Afahyɛ no da a edi kan a wokum Twam guan no, nʼasuafo bisaa no faako a wɔbɛkɔ akodi Twam no. <verse number="13" style="v"/>Ɔsomaa nʼasuafo no mu baanu kɔɔ Yerusalem sɛ wonkosiesie baabi mma no. Nea ɔka kyerɛɛ wɔn ne sɛ, “Morekɔ kurow no mu a, mubehyia onipa bi a ɔso ahina. Munni nʼakyi. <verse number="14" style="v"/>Baabiara a obewura no, monka nkyerɛ ofiwura no se, ‘Yɛn wura asoma yɛn sɛ, yɛmmɛhwɛ ɔdan a woasiesie ama yɛn a yebedi Twan no wɔ mu no.’ <verse number="15" style="v"/>Ɔbɛkyerɛ mo abansoro asa kɛse bi a wɔasiesie mu. Ɛhɔ na munsiesie Twam no mma yɛn.”</para>
  <para style="p">
    <verse number="16" style="v"/>Asuafo baanu no siim kɔɔ kurow no mu, na wohuu biribiara sɛnea Yesu ka kyerɛɛ wɔn no pɛpɛɛpɛ, na wosiesiee Twam no wɔ hɔ.</para>
  <para style="p">
    <verse number="17" style="v"/>Eduu anwummere no, Yesu ne dumien no bae. <verse number="18" style="v"/>Na wɔte hɔ redidi no, Yesu kae se, “Merema mo ate ase sɛ, mo a me ne mo reto nsa adidi yi mu baako beyi me ama.” <verse number="19" style="v"/>Wɔn nyinaa werɛ howee, na wofitii ase bisae mmaako mmaako se, “Ɛyɛ me anaa?”</para>
  <para style="p">
    <verse number="20" style="v"/>Obuaa wɔn se, “Ɛyɛ mo dumien a mo ne me reto nsa adidi yi mu baako. <verse number="21" style="v"/>Ɛsɛ sɛ miwu sɛnea adiyifo no hyɛɛ me ho nkɔm no, nanso onipa a obeyi me ama no, nnue! Sɛ wɔanwo saa onipa no mpo a, anka eye!”</para>
  <para style="s1">Awurade adidi asehyɛ</para>
  <para style="p">
    <verse number="22" style="v"/>Bere a wɔredidi no, Yesu faa abodoo, na ohyiraa so bubui, na ɔde maa wɔn kae se, “Munnye nni; eyi ne me nipadua.”</para>
  <para style="p">
    <verse number="23" style="v"/>Afei ɔfaa kuruwa a nsa dɔkɔdɔkɔ wɔ mu, na ɔdaa ase no, ɔde maa wɔn, na wɔn nyinaa nom bi. <verse number="24" style="v"/>Na ɔka kyerɛɛ wɔn se, “Eyi ne me mogya a ɛyɛ apam no mogya a ɛhyɛ Apam Foforo no mu den a bebree nti wɔrehwie agu. <verse number="25" style="v"/>Mereka akyerɛ mo se, merennom saa nsa dɔkɔdɔkɔ yi bio da akosi da a me ne mo bɛnom bi bio wɔ Onyankopɔn Ahenni no mu.” <verse number="26" style="v"/>Wɔtoo dwom bi wiei no, wofii hɔ kɔɔ Ngo Bepɔw no so.</para>
  <para style="s1">Yesu hyɛ Petro pa a ɔbɛpa no no ho nkɔm</para>
  <para style="p">
    <verse number="27" style="v"/>Woduu nea wɔrekɔ no, Yesu ka kyerɛɛ wɔn se, “Mo nyinaa beguan agya me. Efisɛ, Onyankopɔn nam adiyifo no so kae se, ‘Mɛbɔ oguanhwɛfo no, na nguan no abɔ apete.’ <verse number="28" style="v"/>Na sɛ wɔma me so na mesan ba nkwa mu bio a, medi mo anim akɔ Galilea akohyia mo wɔ hɔ.”</para>
  <para style="p">
    <verse number="29" style="v"/>Petro ka kyerɛɛ no se, “Sɛ nnipa nyinaa beguan agya wo a, me de, merenguan nnya wo da!”</para>
  <para style="p">
    <verse number="30" style="v"/>Yesu ka kyerɛɛ no se, “Petro, ansa na anadwo yi akokɔ bɛbɔn mpɛn abien no, na woapa me mpɛn abiɛsa.”</para>
  <para style="p">
    <verse number="31" style="v"/>Petro de anibere kae se, “Merempa wo da! Sɛ ɛsɛ sɛ me ne wo wu mpo a, merempa wo da!” Saa ara na wɔn a aka no nyinaa nso kae.</para>
  <para style="s1">Yesu bɔ mpae wɔ Getsemane</para>
  <para style="p">
    <verse number="32" style="v"/>Yesu ne nʼasuafo no duu baabi a wɔfrɛ hɔ Getsemane no, ɔka kyerɛɛ nʼasuafo no se, “Montena ha, na merekɔbɔ mpae aba.”</para>
  <para style="p">
    <verse number="33" style="v"/>Ɔfaa Petro, Yakobo ne Yohane kaa ne ho, na ne ho fitii ase yeraw no, na ɔyɛɛ basaa. <verse number="34" style="v"/>Ɔka kyerɛɛ wɔn se, “Awerɛhow ahyɛ me kra ma. Montena ha, na mo ne me nwɛn.”</para>
  <para style="p">
    <verse number="35" style="v"/>Ɔkɔɔ nʼanim kakra, kobutuw fam bɔɔ mpae se, sɛ ebetumi a, saa ahoyeraw no ntwa ne ho nkɔ.</para>
  <para style="p">
    <verse number="36" style="v"/>Ɔkae se, “Aba, Agya! Wutumi yɛ biribiara. Ma kuruwa yi ntwa me ho nkɔ. Nanso nea wopɛ na ɛnyɛ, na ɛnyɛ nea mepɛ.”</para>
  <para style="p">
    <verse number="37" style="v"/>Ɔsan bae no, obehuu asuafo baasa no sɛ wɔadeda. Obisaa Petro se, “Simon, woada? Woantumi ne me anwɛn dɔnhwerew baako pɛ mpo? <verse number="38" style="v"/>Monwɛn na mommɔ mpae na ɔsɔhwɛfo no anni mo so. Honhom no pɛ de, na honam no na ɛyɛ mmerɛw.”</para>
  <para style="p">
    <verse number="39" style="v"/>Ɔsan kɔe bio kɔbɔɔ mpae koro no ara. <verse number="40" style="v"/>Ɔsan baa wɔn nkyɛn bio behui sɛ wɔadeda, efisɛ, na wɔabrɛbrɛ. Na wonhu nea wɔnka nkyerɛ no.</para>
  <para style="p">
    <verse number="41" style="v"/>Ɔsan bae ne mprɛnsa so no, obisaa wɔn se, “Mugu so adeda a morehome? Bere a ɛsɛ sɛ mode da no atwam. Wɔrebeyi me ahyɛ nnebɔneyɛfo nsa. <verse number="42" style="v"/>Monsɔre na yɛnkɔ! Monhwɛ, nea ɔreyi me ama no wɔ ha!”</para>
  <para style="s1">Wɔkyere Yesu</para>
  <para style="p">
    <verse number="43" style="v"/>Ogu so rekasa no, Yuda a ɔyɛ nʼasuafo no mu baako ne dɔm a asɔfo mpanyin ne Yudafo mpanyin asoma wɔn ka ne ho a, wokitakita nkrante ne mmaa baa hɔ.</para>
  <para style="p">
    <verse number="44" style="v"/>Na Yuda aka akyerɛ wɔn dedaw se, “Nea mɛbam no, ayɛ no atuu no, ɔno ne nea mohwehwɛ no no. Monkyere no, na munso ne mu yiye mfa no nkɔ.” <verse number="45" style="v"/>Ɛno nti, woduu hɔ pɛ, ɔkɔɔ Yesu nkyɛn kɔbam no kae se, “Me Wura.” Afei ɔyɛɛ no atuu. <verse number="46" style="v"/>Ɛhɔ ara, na dɔm a wɔne Yuda nam no soo Yesu mu kyeree no. <verse number="47" style="v"/>Wɔn a wɔka Yesu ho no mu baako twee ne nkrante de twaa ɔsɔfo panyin no akoa bi aso ma ɛtewee.</para>
  <para style="p">
    <verse number="48" style="v"/>Yesu bisaa wɔn se, “Meyɛ owudifo nti na mode nkrante ne mmaa aba me so rebɛkyere me anaa? <verse number="49" style="v"/>Adɛn na bere a merekyerɛkyerɛ wɔ asɔredan mu hɔ no, moankyere me? Nanso, eyinom nyinaa aba sɛnea ɛbɛyɛ a nkɔm a wɔhyɛe wɔ me ho no bɛba mu.”</para>
  <para style="p">
    <verse number="50" style="v"/>Asuafo no nyinaa guan gyaa no.</para>
  <para style="p">
    <verse number="51" style="v"/>Aberante bi a ɔde ntama sin bi asi nʼasen dii nʼakyi. <verse number="52" style="v"/>Dɔm a wɔbɛkyeree Yesu no pɛe sɛ wɔkyere no, nanso ogyaw ne ntama no maa wɔn, de ne ho saa ara guanee.</para>
  <para style="s1">Yesu gyina ɔsɔfo panyin anim</para>
  <para style="p">
    <verse number="53" style="v"/>Wɔde Yesu kɔɔ Ɔsɔfo Panyin no anim no, ankyɛ na asɔfo mpanyin ne Yudafo mpanyin bi behyiaa hɔ. <verse number="54" style="v"/>Bere a wɔde Yesu rekɔ no, Petro tew ne ho dii wɔn akyi, na owiawiaa ne ho kɔhyɛɛ ɔsɔfo panyin no fi hɔ de ne ho kɔfraa asomfo bi a na wɔreto gya no mu.</para>
  <para style="p">
    <verse number="55" style="v"/>Asɔfo mpanyin ne baguafo no nyinaa hwehwɛe sɛ wobenya asɛm bi atia Yesu, na wɔagyina so abu no kumfɔ. Nanso wɔannya bi. <verse number="56" style="v"/>Nnipa pii bedii adansekurum tiaa Yesu, nanso wɔn nsɛm a wɔkae no bɔɔ abira.</para>
  <para style="p">
    <verse number="57" style="v"/>Afei, nnipa no bi kekaa nsɛm a ennim too no so se, <verse number="58" style="v"/>“Yɛtee sɛ ɔkae se, ‘Mebubu asɔredan a wɔde nsa na esii no, na mede nnansa asi foforo a wɔamfa nsa ansi!’ ” <verse number="59" style="v"/>Na eyi mpo, wɔn adanse no anhyia.</para>
  <para style="p">
    <verse number="60" style="v"/>Ɔsɔfo panyin no sɔre gyinaa bagua no mfinimfini bisaa Yesu se, “Eyi nso, wunni ho anoyi biara? Dɛn na wowɔ ka?”</para>
  <para style="p">
    <verse number="61" style="v"/>Yesu ammua no. Afei ɔsɔfo panyin no bisaa no bio se, “Wone Agyenkwa no, Onyankopɔn Ba no anaa?”</para>
  <para style="p">
    <verse number="62" style="v"/>Yesu buaa no se, “Mene no, na mubehu me sɛ mete Onyankopɔn nifa, na menam omununkum mu resan aba asase so.”</para>
  <para style="p">
    <verse number="63" style="v"/>Eyi maa ɔsɔfo panyin no sunsuanee nʼatade mu kae se, “Adansefo bɛn na wɔn ho hia yɛn bio? <verse number="64" style="v"/>Mo nyinaa ate abususɛm a ɔkae no. Dɛn na mowɔ ka?” Wɔn nyinaa gye too mu se, ɔsɛ owu.</para>
  <para style="p">
    <verse number="65" style="v"/>Na ebinom tew ntasu guu no so, na wɔkyekyeree nʼani, na wɔbobɔɔ no akuturuku bisaa no se, “Wuse woyɛ odiyifo, kyerɛ yɛn onipa ko a ɔbɔɔ wo!” Na asomfo a wɔde no rekɔ no bobɔɔ no asotɔre.</para>
  <para style="s1">Petro pa Yesu</para>
  <para style="p">
    <verse number="66" style="v"/>Bere a na Petro te adiwo hɔ no, ɔsɔfo panyin no mmaawa no mu baako baa hɔ; <verse number="67" style="v"/>na ohuu Petro sɛ ɔreto gya no, ɔhwɛɛ no haa, ka kyerɛɛ no se, “Wo nso wo ne Nasaretni Yesu no na ɛnam!”</para>
  <para style="p">
    <verse number="68" style="v"/>Petro sanee se, “Minnim nea woreka yi ho hwee!” Na ɛhɔ ara na ofii adi kɔtenaa nkyɛn baabi. Saa bere no ara na akokɔ bɔnee.</para>
  <para style="p">
    <verse number="69" style="v"/>Abeawa no san huu no, na ofitii ase ka kyerɛɛ wɔn a ɔne wɔn nam no se, “Oyi nso ka wɔn ho. Ɔyɛ Yesu asuafo no mu baako!”</para>
  <para style="p">
    <verse number="70" style="v"/>Petro sanee bio. Ɛkyɛɛ kakra no, nnipa a wogyina ogya no ho no fitii ase ka kyerɛɛ Petro se, “Woka wɔn ho, efisɛ, woyɛ Galileani!”</para>
  <para style="p">
    <verse number="71" style="v"/>Petro fitii ase kekaa ntam dii nsew se, “Minnim saa onipa a moreka ne ho asɛm yi.”</para>
  <para style="p">
    <verse number="72" style="v"/>Na ɛhɔ ara, akokɔ bɔnee nea ɛto so abien. Na Petro kaee Yesu asɛm a ɔka kyerɛɛ no se, “Akokɔ remmɔn mpɛn abien na woapa me mpɛn abiɛsa” no. Na ofitii ase sui.</para>
  <chapter number="15" style="c"/>
  <para style="s1">Yesu gyina Pilato anim</para>
  <para style="p">
    <verse number="1" style="v"/>Ade kyee anɔpatutuutu no, asɔfo mpanyin, Yudafo mpanyin, mmara no akyerɛkyerɛfo ne agyinatufo hyia, dwennwenee ɔkwan a wɔde Yesu bɛfa so ho. Wɔn nyinaa adwene hyiae sɛ wɔbɛma asraafo de atuo awɛn Yesu de no akɔ Roma Amrado Pilato anim.</para>
  <para style="p">
    <verse number="2" style="v"/>Wɔde no duu hɔ no, Pilato bisaa no se, “Wone Yudafo hene no anaa?” Yesu buae se, “Mo na muse.”</para>
  <para style="p">
    <verse number="3" style="v"/>Ɛhɔ ara, asɔfo mpanyin no kaa nsɛm akɛseakɛse guu ne so, nanso wanka hwee. <verse number="4" style="v"/>Pilato bisaa no se, “Enti, nsɛm akɛseakɛse a wɔreka gu wo so yi, wonka ho hwee?” <verse number="5" style="v"/>Nanso, Yesu anka hwee ma ɛyɛɛ Pilato nwonwa.</para>
  <para style="p">
    <verse number="6" style="v"/>Na ɛyɛ Pilato amanne sɛ, afe biara Twam Afahyɛ no mu, ogyaa odeduani baako a ɔman no pɛ sɛ wogyaa no ma wɔn. <verse number="7" style="v"/>Saa afe no mu, na onipa bi a wɔfrɛ no Baraba no ka nnipa bi a, wɔsɔre tiaa aban nam so dii awu no ho wɔ afiase hɔ. <verse number="8" style="v"/>Dɔm no kɔɔ Pilato so kɔka kyerɛɛ no se, onyi odeduani baako mma wɔn sɛnea daa ɔyɛ no. <verse number="9" style="v"/>Pilato bisae se, “Minyi ‘Yudafo Hene’ no mma mo anaa?” <verse number="10" style="v"/>Efisɛ, na wahu sɛ asɔfo mpanyin no de ɔtan na atwa asɛm ato Yesu so esiane din a na wagye no nti.</para>
  <para style="p">
    <verse number="11" style="v"/>Nanso asɔfo mpanyin no tuu dɔm no aso se, sɛ wɔde beyi Yesu de, wɔmpere ma wonyi Baraba.</para>
  <para style="p">
    <verse number="12" style="v"/>Enti Pilato bisaa wɔn se, “Na sɛ miyi Baraba ma mo a, dɛn na menyɛ saa ɔbarima yi a mofrɛ no mo hene no.”</para>
  <para style="p">
    <verse number="13" style="v"/>Wɔteɛteɛɛm se, “Bɔ no asɛnnuam!”</para>
  <para style="p">
    <verse number="14" style="v"/>Pilato bisaa wɔn bio se, “Adɛn nti? Bɔne bɛn na wayɛ?” Wɔn nyinaa bɔ gyee so se, “Bɔ no asɛnnuam!”</para>
  <para style="p">
    <verse number="15" style="v"/>Afei, Pilato hui sɛ ɔyɛ asɛm no hwee a, ɛrenyɛ ye. Afei, na osuro nso sɛ, sɛ anhwɛ a basabasayɛ bɛba nti, ogyaa Baraba maa wɔn. Ɔma wɔbɔɔ Yesu mmaa, na ɛno akyi no, ɔde no maa wɔn sɛ wɔnkɔbɔ no asɛnnuam.</para>
  <para style="s1">Yesu ho fɛwdi</para>
  <para style="p">
    <verse number="16" style="v"/>Asraafo no de Yesu kɔɔ amrado aban mu hɔ, ɛnna wɔfrɛɛ asraafo no nyinaa baa hɔ. <verse number="17" style="v"/>Wɔhyɛɛ no batakari kɔkɔɔ bi, de nsɔe atenten bi nwenee kyɛw hyɛɛ no. <verse number="18" style="v"/>Wofitii ase bɔ gyee so dii ne ho fɛw se, “Yudafo hene, wo nkwa so!” <verse number="19" style="v"/>Wɔde abaa paa ne mpampam, tetew ntasu guu ne so, buu no nkotodwe, de dii ne ho fɛw.</para>
  <para style="p">
    <verse number="20" style="v"/>Wodii ne ho fɛw wiei no, wɔworɔw batakari kɔkɔɔ no, ɛnna wɔde ɔno ara nʼatade hyɛɛ no, de no kɔe sɛ wɔrekɔbɔ no asɛnnuam.</para>
  <para style="s1">Wɔbɔ Yesu asɛnnuam</para>
  <para style="p">
    <verse number="21" style="v"/>Wɔrekɔ no, wohyiaa ɔbarima bi a wɔfrɛ no Simon a ofi Kirene a ɔyɛ Aleksandro ne Rufo wɔn agya wɔ ɔkwan so. Wɔhyɛɛ no ma ɔsoaa Yesu asɛnnua no bi.</para>
  <para style="p">
    <verse number="22" style="v"/>Wɔde Yesu baa baabi a wɔfrɛ hɔ se Golgota a nʼasekyerɛ ne “Nitiri so” hɔ. <verse number="23" style="v"/>Ɛhɔ na wɔmaa no nsa nwenenwene bi sɛ ɔnnom, nanso, wannom. <verse number="24" style="v"/>Afei, wɔbɔɔ no asɛnnuam. Eyi akyi, wɔbɔɔ nʼatade no so ntonto.</para>
  <para style="p">
    <verse number="25" style="v"/>Ɛbɛyɛ anɔpa nnɔnkron na wɔbɔɔ no asɛnnuam.</para>
  <para style="p">
    <verse number="26" style="v"/>Asɛm bi a wɔka too no so na wɔkyerɛw taree nʼasɛnnua no atifi ka se, “Yudafo hene.”</para>
  <para style="p">
    <verse number="27" style="v"/>Da no ara anɔpa, wɔbɔɔ awudifo baanu bi asennuam kaa Yesu ho. Na ɔbaako sɛn ne nifa so, ɛnna ɔbaako nso sɛn ne benkum so. <verse number="28" style="v"/>Eyi maa nea Kyerɛwsɛm no kae se, “Wɔkan no fraa nnebɔneyɛfo mu” no baa mu.</para>
  <para style="p">
    <verse number="29" style="v"/>Nnipa a wɔsen faa hɔ no nyinaa wosowosow wɔn ti, dii ne ho fɛw se, “Ei wo ni? Ɛnyɛ wo na wuse, sɛ wubetumi abubu asɔredan na wode nnansa asi no? <verse number="30" style="v"/>Sɛ wuse wo ho yɛ nwonwa a, ɛnne sian fi asɛnnua no so si fam.” <verse number="31" style="v"/>Saa bere no na asɔfo mpanyin ne mmara no akyerɛkyerɛfo no nso atwa ahyia hɔ redi Yesu ho fɛw. Wɔkɔɔ so dii ne ho fɛw se, “Ogye afoforo nanso ontumi nnye ne ho!”</para>
  <para style="p">
    <verse number="32" style="v"/>Wɔkɔɔ so dii ne ho fɛw bio se, “Agyenkwa! Yudafo hene! Sian fi asɛnnua no so si fam, na yennye wo nni!” Awudifo a wɔbɔɔ wɔne Yesu asennuam no mpo dii ne ho fɛw bi.</para>
  <para style="s1">Yesu wu</para>
  <para style="p">
    <verse number="33" style="v"/>Efi owigyinae kɔpem nnɔn abiɛsa no, sum duruu asase no so nyinaa.</para>
  <para style="p">
    <verse number="34" style="v"/>Yesu de nne kɛse teɛɛm se, “Eli, Eli, lama sabaktani?” Ase ne sɛ, “Me Nyankopɔn, Me Nyankopɔn, adɛn nti na woagyaw me?”</para>
  <para style="p">
    <verse number="35" style="v"/>Wɔn a wogyina hɔ no bi a wɔtee nea ɔkae no kae se, “Muntie sɛ ɔrefrɛ Elia.” <verse number="36" style="v"/>Wɔn mu baako tuu mmirika, kɔfaa sapɔw bi, de bɔɔ nsa nwenenwene bi mu, de tuaa dua bi ano, de brɛɛ Yesu sɛ ɔnnom. Ɔkae se, “Momma yɛnhwɛ sɛ Elia bɛba abeyi no asi fam anaa!”</para>
  <para style="p">
    <verse number="37" style="v"/>Afei Yesu de nne kɛse teɛɛm bio, na ogyaa ne honhom mu wui.</para>
  <para style="p">
    <verse number="38" style="v"/>Ɛhɔ ara, ntama a etwa asɔredan no mu no mu suanee abien fi soro kosii fam.</para>
  <para style="p">
    <verse number="39" style="v"/>Roma asraafo panyin a na ogyina hɔ no huu ɔkwan a Yesu faa so wui no, ɔde ahodwiriw kae se, “Ampa ara, onipa yi yɛ Onyankopɔn Ba!”</para>
  <para style="p">
    <verse number="40" style="v"/>Saa bere no, na mmea bi gyinagyina akyiri baabi rehwɛ nea ɛrekɔ so. Mmea no bi ne Maria Magdalene, Maria a ɔyɛ Yakobo kumaa ne Yose wɔn na ne Salome. <verse number="41" style="v"/>Bere a na Yesu wɔ Galilea no, saa mmea yi dii nʼakyi som no. Saa ara nso na na nnipa bi a wodii nʼakyi baa Yerusalem no bi nso wɔ hɔ.</para>
  <para style="s1">Yesu sie</para>
  <para style="p">
    <verse number="42" style="v"/>Eduu anwummere no, esiane sɛ na ade kye a ɛyɛ Homeda no nti, <verse number="43" style="v"/>ɔbaguani nuonyamfo bi a, wɔfrɛ no Yosef a ofi Arimatia a, na ɔretwɛn bere a Onyankopɔn Ahenni no bɛba no de akokoduru kɔɔ Pilato hɔ kɔsrɛɛ no sɛ, ɔmfa Yesu amu no mma no.</para>
  <para style="p">
    <verse number="44" style="v"/>Bere a Pilato tee sɛ Yesu awu no, wannye anni, enti ɔfrɛɛ Roma asraafo panyin a na ɔhwɛ hɔ no bisaa no. <verse number="45" style="v"/>Asraafo panyin no kae sɛ wawu no, Pilato maa Yosef ho kwan sɛ ɔnkɔfa amu no.</para>
  <para style="p">
    <verse number="46" style="v"/>Yosef kɔtɔɔ nwera, yii Yesu amu no fii asɛnnua no so, de nwera no kyekyeree no. Ɔde no kɔtoo ɔboda bi a wɔatwa mu, pirew ɔbo kɛse bi hinii ano.</para>
  <para style="p">
    <verse number="47" style="v"/>Na Maria Magdalene ne Yose ne na Maria wɔ hɔ bi, na wohuu faako a wɔde Yesu amu no toe hɔ.</para>
  <chapter number="16" style="c"/>
  <para style="s1">Owusɔre</para>
  <para style="p">
    <verse number="1" style="v"/>Ade kyee a Homeda no twaam no, Maria Magdalene ne Salome ne Yakobo ne na Maria kɔtɔɔ nnuhuam sɛ wɔde rekɔ akɔsra Yesu amu no.</para>
  <para style="p">
    <verse number="2" style="v"/>Da a edi nnawɔtwe no kan anɔpahema no, ansa na owia bepue no, wɔde nnuhuam no baa ɛda no so. <verse number="3" style="v"/>Wɔnam kwan so rekɔ no, na wɔredwen nea ɛbɛyɛ a wobepirew ɔbo no afi ɛda no ano no ho.</para>
  <para style="p">
    <verse number="4" style="v"/>Nanso wɔreyɛ adu hɔ no, wɔmaa wɔn ani so hui sɛ, obi apirew ɔbo kokuroko no afi ɛda no ano. <verse number="5" style="v"/>Wɔkɔɔ ɛda no mu kohuu aberante bi sɛ ɔhyɛ atade fitaa te nifa so hɔ. Wohuu no no, wɔbɔɔ birim. <verse number="6" style="v"/>Nanso, aberante no ka kyerɛɛ wɔn se, “Munnsuro. Ɛnyɛ Nasaretni Yesu a wɔbɔɔ no asɛnnua mu no na mohwehwɛ no no? Onni ha! Wasɔre! Monhwɛ faako a wɔde no toe hɔ! <verse number="7" style="v"/>Afei monkɔ na monkɔka eyi nkyerɛ nʼasuafo no ne Petro se, ‘Yesu redi mo anim akɔ Galilea. Ɛhɔ na mubehu no, sɛnea ɔka kyerɛɛ mo ansa na ɔrewu no!’ ”</para>
  <para style="p">
    <verse number="8" style="v"/>Mmea no de hu ne ahopopo guan fii hɔ a, na obiara ntumi ne ne yɔnko nkasa.</para>
  <para style="s1">Yesu yi ne ho adi kyerɛ Maria Magdalene</para>
  <para style="p">
    <verse number="9" style="v"/>Kwasida anɔpa na Yesu sɔre fii awufo mu. Onipa a oyii ne ho adi kyerɛɛ no kan ne Maria Magdalene, ɔbea a otuu ahohommɔne ason fii ne mu no. <verse number="10" style="v"/>Maria Magdalene kɔɔ asuafo no nkyɛn kohuu wɔn sɛ wɔn werɛ ahow, na wɔresu. <verse number="11" style="v"/>Ɔka kyerɛɛ wɔn se, wahu Yesu na ɔte ase. Nanso, wɔannye no anni.</para>
  <para style="s1">Yesu yi ne ho adi kyerɛ asuafo baanu</para>
  <para style="p">
    <verse number="12" style="v"/>Akyiri yi, Yesu yii ne ho adi kyerɛɛ wɔn mu baanu a wɔnam fi Yerusalem rekɔ akuraa, nanso wohuu no no, mfitiase no, wɔantumi anhu sɛ ɛyɛ ɔno, efisɛ, na wasesa. <verse number="13" style="v"/>Akyiri yi a wohuu onipa ko a ɔyɛ no, wotuu mmirika san baa Yerusalem bɛka kyerɛɛ nkae no, nanso obiara annye wɔn anni.</para>
  <para style="p">
    <verse number="14" style="v"/>Akyiri no a asuafo dubaako no te adidii no, oyii ne ho adi kyerɛɛ wɔn. Ɔkaa wɔn anim wɔ gyidi a wonni ne gye a wɔannye wɔn a wɔbɛkae se wasɔre no anni no ho.</para>
  <para style="s1">Asomafo no asɛmpaka</para>
  <para style="p">
    <verse number="15" style="v"/>Afei ɔka kyerɛɛ wɔn se, “Monkɔ wiase nyinaa nkɔka asɛmpa no nkyerɛ nnipa nyinaa. <verse number="16" style="v"/>Na obiara a ogye di ma wɔbɔ no asu no, wobegye no nkwa. Na obiara a onnye nni no, wobebu no fɔ.</para>
  <para style="p">
    <verse number="17" style="v"/>“Saa nsɛnkyerɛnne yi bedi wɔn a wogye me di no akyi. Wɔde me din betu ahonhommɔne, na wɔakasa kasa foforo. <verse number="18" style="v"/>Wobeso awɔ mu, na sɛ wɔnom awuduru bi mpo a, ɛrenyɛ wɔn hwee; wɔde wɔn nsa begu ayarefo so, ama wɔn ho ayɛ wɔn den.”</para>
  <para style="s1">Yesu sorokɔ</para>
  <para style="p">
    <verse number="19" style="v"/>Awurade Yesu ne wɔn kasa wiei akyi no, wɔfaa no kɔɔ soro na ɔkɔtenaa Onyankopɔn nsa nifa so.</para>
  <para style="p">
    <verse number="20" style="v"/>Eyi akyi no, asuafo no kɔkaa asɛm no wɔ baabiara, na Awurade kaa wɔn ho ma wɔyɛɛ nsɛnkyerɛnne ne anwonwade ahorow nso, de hyɛɛ wɔn nsɛm a wɔkae no den.</para>
</usx>
