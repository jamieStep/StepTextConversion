<?xml version="1.0" encoding="UTF-8"?>
<usx version="2.6">
  <book code="MAT" style="id">- Nkwa Asɛm (Life Giving Words) Akuapem Twi NT and Psalms #7001</book>
  <para style="rem">© 2000 Biblica, Inc.</para>
  <para style="h">MATEO</para>
  <para style="toc1">Mateo</para>
  <para style="toc2">Mateo</para>
  <para style="toc3">Mateo</para>
  <para style="mt1">MATEO</para>
  <para style="imt">Nnianim</para>
  <para style="ip">Na Mateo yɛ ɔtowgyeni. Saa bere no mu na towgyefo tua sika bi a wɔatwa ama Roma aban, na wɔnam so anya tumi agye tow afi nnipa a wɔwɔ wɔn mansin mu no nkyɛn. Towgyefo no mu bebree bɔɔ wɔn nkurɔfo apoo nam so yɛɛ adefo. Esiane sɛ na saa towgyefo yi gye tow fi Yudafo nkyɛn de kɔma Roma aban a, na wobu no sɛ abosonsom aban no nti, na wobu wɔn sɛ nnebɔneyɛfo. Ɛno nti, na nnipa bebree mpɛ towgyefo no asɛm. Nanso Yesu yii saa towgyefo yi mu obi a wɔfrɛ no Mateo no sɛ nʼasuafo no mu baako. Bere a Mateo baa Yesu nkyɛn no, nʼabrabɔ sesae koraa. Ogyaw nʼahode nyinaa hɔ bedii Yesu akyi. Saa nhoma yi mu, Mateo si so dua sɛ Yesu yɛ Agyenkwa a tete adiyifo no ahyɛ ne ho nkɔm.</para>
  <para style="iot">Emu Nsɛm</para>
  <para style="io1">1. Yesu awo ne ne mmofraase: <char style="ior"><ref loc="MAT 1:1-2:23">1:1–2:23</ref></char></para>
  <para style="io1">2. Yesu fiti nʼasɛnka ase: <char style="ior"><ref loc="MAT 3:1-4:25">3:1–4:25</ref></char></para>
  <para style="io1">3. Bepɔw so asɛnka: <char style="ior"><ref loc="MAT 5:1-7:29">5:1–7:29</ref></char></para>
  <para style="io1">4. Yesu sa nnipa ahorow yare: <char style="ior"><ref loc="MAT 8:1-9:34">8:1–9:34</ref></char></para>
  <para style="io1">5. Yesu soma asuafo dumien no: <char style="ior"><ref loc="MAT 9:35-10:42">9:35–10:42</ref></char></para>
  <para style="io1">6. Yesu kyerɛ onipa ko a ɔyɛ: <char style="ior"><ref loc="MAT 11:1-12:50">11:1–12:50</ref></char></para>
  <para style="io1">7. Onyankopɔn Ahenni ho abebu: <char style="ior"><ref loc="MAT 13:1-52">13:1-52</ref></char></para>
  <para style="io1">8. Wɔpo Yesu na wotwa Yohane ti: <char style="ior"><ref loc="MAT 13:53-14:12">13:53–14:12</ref></char></para>
  <para style="io1">9. Yesu fi Herode asase so: <char style="ior"><ref loc="MAT 14:13-17:27">14:13–17:27</ref></char></para>
  <para style="io1">10. Yesu kyerɛkyerɛ fa ahobrɛase ne bɔne fafiri ho: <char style="ior"><ref loc="MAT 18:1-35">18:1-35</ref></char></para>
  <para style="io1">11. Yesu kɔ Yerusalem: <char style="ior"><ref loc="MAT 19:1-20:34">19:1–20:34</ref></char></para>
  <para style="io1">12. Yesu Homeda a etwa to wɔ Yerusalem: <char style="ior"><ref loc="MAT 21:1-28:10">21:1–28:10</ref></char></para>
  <para style="io1">13. Owusɔre akyi: <char style="ior"><ref loc="MAT 28:11-20">28:11-20</ref></char></para>
  <para style="ie"/>
  <chapter number="1" style="c"/>
  <para style="s1">Yesu Kristo asefo</para>
  <para style="p">
    <verse number="1" style="v"/>Yesu Kristo a ofi ɔhene Dawid ne Abraham abusua mu no mpanyimfo din na edidi so yi: <verse number="2" style="v"/>Abraham ba ne Isak; Isak ba ne Yakob; Yakob nso mma ne Yuda ne ne nuanom. <verse number="3" style="v"/>Yuda mma ne Peres ne Sera. Wɔn na ne Tamar. Peres ba ne Hesron, ɛnna Hesron nso ba ne Ram. <verse number="4" style="v"/>Ram woo Aminadab; Aminadab woo Nahson. Nahson nso woo Salmon. <verse number="5" style="v"/>Salmon ne ne yere Rahab woo Boas; Boas ne ne yere Rut woo Obed; Obed nso woo Yisai. <verse number="6" style="v"/>Yisai ba ne ɔhene Dawid. Dawid ba ne Salomo. Dawid ne Bar-Seba a na anka ɔyɛ Uria yere no na wɔwoo Salomo. <verse number="7" style="v"/>Salomo woo Rehaboam; Rehaboam woo Abia; Abia woo Asa. <verse number="8" style="v"/>Asa woo Yehosafat; Yehosafat woo Yoram; Yoram nso woo Usia. <verse number="9" style="v"/>Usia ba ne Yotam; Yotam ba ne Ahas; Ahas ba ne Hisikia. <verse number="10" style="v"/>Hisikia ba ne Manase; Manase ba ne Amon; Amon nso ba ne Yosia. <verse number="11" style="v"/>Yosia woo Yekonia ne ne nuanom. Wɔwoo wɔn bere a na Yudafo te nnomum mu wɔ Babilon no. <verse number="12" style="v"/>Wofi Babilon nnomum mu bae no nso mu awo ntoatoaso ni: Yekonia woo Seatiel; Seatiel woo Serubabel. <verse number="13" style="v"/>Serubabel woo Abihud; Abihud woo Eliakim; Eliakim nso woo Asor. <verse number="14" style="v"/>Asor ba ne Sadok; Sadok ba ne Akim; Akim ba ne Elihud. <verse number="15" style="v"/>Elihud ba ne Eleasar; Eleasar ba ne Matan. Matan nso ba ne Yakob; <verse number="16" style="v"/>Yakob woo Yosef a ɔwaree Maria no. Saa Maria yi na ɔwoo Yesu Kristo.</para>
  <para style="p">
    <verse number="17" style="v"/>Awo ntoatoaso a efi Abraham so de besi ɔhene Dawid so yɛ dunan. Efi ɔhene Dawid so de besi bere a wɔfaa ɔman no nnomum kɔɔ Babilon no nso awo ntoatoaso yɛ dunan saa ara. Saa ara nso na efi bere a wotu fii Babilon san baa wɔn man mu bio no de besi Kristo awo so nso yɛ awo ntoatoaso dunan.</para>
  <para style="s1">Yesu awo</para>
  <para style="p">
    <verse number="18" style="v"/>Afei Yesu Kristo awo ho nsɛm ni: Wɔde ne na Maria maa Yosef sɛ ɔnware no. Saa bere no, na Maria yɛ ɔbaabun, ɛne sɛ, na onnim ɔbarima. Nanso Maria nam Honhom Kronkron so nyinsɛnee. <verse number="19" style="v"/>Ɛbaa saa no, ne kunu Yosef a odi ne ho ni no ampɛ sɛ obegu Maria anim ase nti, ɔyɛɛ nʼadwene sɛ obegyaa no aware kokoam.</para>
  <para style="p">
    <verse number="20" style="v"/>Bere a asɛm no ayɛ Yosef dadwene no, Awurade bɔfo beyii ne ho adi kyerɛɛ no dae mu. Ɔbɔfo no ka kyerɛɛ no se, “Yosef, Dawid aseni, nnyaa Maria aware, efisɛ, ne nyinsɛn no fi Honhom Kronkron. <verse number="21" style="v"/>Ɔbɛwo ɔbabarima na woato ne din Yesu; ase ne Agyenkwa, efisɛ, ɔno na obegye ne nkurɔfo nkwa afi wɔn bɔne mu.” <verse number="22" style="v"/>Eyi nyinaa baa mu de hyɛɛ nea odiyifo no kae no ma se:</para>
  <para style="p">
    <verse number="23" style="v"/>“Ɔbaabun bi benyinsɛn na wawo ɔbabarima, na wɔato ne din, Immanuel,” a ase ne sɛ, “Onyankopɔn ne yɛn wɔ hɔ.” <verse number="24" style="v"/>Bere a Yosef nyanee no, ɔyɛɛ sɛnea ɔbɔfo no hyɛɛ no sɛ ɔnyɛ no. Enti ɔkɔfaa ne yere Maria baa ne nkyɛn. <verse number="25" style="v"/>Yosef ne Maria anhyia da kosii sɛ Maria woo ɔbabarima maa Yosef too ne din “Yesu”.</para>
  <chapter number="2" style="c"/>
  <para style="s1">Anyansafo a wofi apuei no</para>
  <para style="p">
    <verse number="1" style="v"/>Bere a ɔhene Herode di ade no, na wɔwoo Yesu wɔ Betlehem a ɛwɔ Yudea. <verse number="2" style="v"/>Saa bere no ara mu na anyansafo bi fi apuei baa Yerusalem bebisae se, “Ɛhe na Yudafo hene a wɔawo no no wɔ? Yehuu ne nsoromma wɔ apuei nohɔ, nti na yɛaba sɛ yɛrebɛsom no.”</para>
  <para style="p">
    <verse number="3" style="v"/>Ɔhene Herode tee saa asɛm yi no, ɛhaw nʼadwene yiye. Saa ara nso na ɛhaw Yerusalemfo nyinaa adwene. <verse number="4" style="v"/>Ɔhene Herode frɛɛ ɔman no mu asɔfo mpanyin ne kyerɛwsɛm no akyerɛkyerɛfo behyiae. Obisaa wɔn se, “Adiyifo no kyerɛɛ faako a wɔbɛwo Kristo no anaa?” <verse number="5" style="v"/>Wobuaa no se, “Betlehem a ɛwɔ Yudea. Na eyi ne nea adiyifo no kae:</para>
  <para style="p">
    <verse number="6" style="v"/>“ ‘O, kurow Betlehem, wo a wonyɛ ketewaa Yudaman mu, wo mu na meyi nea obedi me man Israel anim afi.’ ”</para>
  <para style="p">
    <verse number="7" style="v"/>Ɔhene Herode frɛɛ anyansafo no kokoam bisaa wɔn bere pɔtee a wohuu nsoromma no. Ɔtoaa so ka kyerɛɛ wɔn se, <verse number="8" style="v"/>“Monkɔ Betlehem nkɔhwehwɛ abofra no. Sɛ muhu no a, mommɛka nkyerɛ me, na me nso menkɔsom no bi.”</para>
  <para style="p">
    <verse number="9" style="v"/>Anyansafo no tiee ɔhene no asɛm no wiei no, wɔkɔe. Wɔrekɔ no, nsoromma a wohuu wɔ apuei no san yii ne ho adi bio kyerɛɛ wɔn. Edii wɔn anim kosii faako a wɔawo abofra no wɔ Betlehem hɔ. <verse number="10" style="v"/>Bere a wohuu nsoromma no no, wɔn ani gyee mmoroso.</para>
  <para style="p">
    <verse number="11" style="v"/>Woduu ofi a abofra no ne ne na Maria wɔ no, wɔkotow, som no. Wɔde wɔn akyɛde a ɛyɛ sikakɔkɔɔ, aduhuam ne kurobow yɛɛ no ayɛ.</para>
  <para style="p">
    <verse number="12" style="v"/>Onyankopɔn soo wɔn dae bɔɔ wɔn kɔkɔ sɛ wɔnnsan nnkɔ Herode nkyɛn bio wɔ Yerusalem. Enti wɔfaa ɔkwan foforo so kɔɔ wɔn kurom.</para>
  <para style="s1">Wɔbɔ wɔn ho aguaa kɔ Misraim</para>
  <para style="p">
    <verse number="13" style="v"/>Anyansafo no kɔe akyi no, Awurade bɔfo soo Yosef dae se, “Sɔre fa abofra no ne ne na, na monkɔ Misraim nkɔtena hɔ nkosi sɛ mɛkyerɛ mo bere a mobɛsan aba. Efisɛ, ɔhene Herode rehwehwɛ abofra no akum no.” <verse number="14" style="v"/>Anadwo no ara, Yosef faa abofra no ne Maria siim kɔɔ Misraim, <verse number="15" style="v"/>na wɔtenaa hɔ kosii sɛ ɔhene Herode wui. Eyi na ɛmaa nea odiyifo no kae se, “Mafrɛ me ba afi Misraim” no baa mu.</para>
  <para style="s1">Betlehem mmofra no kum</para>
  <para style="p">
    <verse number="16" style="v"/>Herode hui sɛ anyansafo no adaadaa no no, ne bo fuwii mmoroso. Ɔsomaa nʼasraafo sɛ wɔnkɔ Betlehem ne nkurow a atwa ho ahyia no nyinaa mu nkokunkum mmarimaa a wonnii mfe abien kosi wɔn a wɔadi mfe abien so, sɛnea anyansafo no bere a wɔkae se wɔwoo abofra no wɔ mu no kyerɛ no. <verse number="17" style="v"/>Herode atirimmɔdensɛm yi maa nea odiyifo Yeremia kae se, <verse number="18" style="v"/>“Wɔte nne bi wɔ Rama. Ɛyɛ osu ne agyaadwo; Rahel resu ne mma; ɔmpɛ awerɛkyekye bi, efisɛ, wɔnte ase bio” no baa mu.</para>
  <para style="s1">Wɔsan ba Nasaret</para>
  <para style="p">
    <verse number="19" style="v"/>Herode wu akyi no, Awurade bɔfo yii ne ho adi kyerɛɛ Yosef wɔ dae mu wɔ Misraim ka kyerɛɛ no se, <verse number="20" style="v"/>“Sɔre na fa abofra no ne ne na kɔ Israel asase so, efisɛ, wɔn a wɔpɛe sɛ wokum abofra no no awuwu.”</para>
  <para style="p">
    <verse number="21" style="v"/>Yosef faa abofra no ne ne na san kɔɔ Israel asase so bio. <verse number="22" style="v"/>Yosef tee sɛ Arkelao a ɔyɛ Herode ba na odi hene wɔ Yudea saa bere no mu no, osuroe sɛ ɔbɛkɔ hɔ. Awurade san soo no dae foforo bio se ɔnnkɔ Yudea na mmom, ɔnkɔ Galilea. <verse number="23" style="v"/>Enti wɔkɔtenaa kurow Nasaret mu. Eyi nso maa nea odiyifo no kae se, “Wɔbɔfrɛ no Nasaretni no baa mu.”</para>
  <chapter number="3" style="c"/>
  <para style="s1">Yohane Osuboni asɛnka</para>
  <para style="p">
    <verse number="1" style="v"/>Bere a Yesu ne nʼawofo wɔ Nasaret no, Yohane Osuboni bɛkaa asɛm wɔ Yudea sare so se, <verse number="2" style="v"/>“Monsakra mo su; momfa mo ho mma Onyankopɔn, na ɔsoro ahenni no abɛn.” <verse number="3" style="v"/>Yohane ne nea odiyifo Yesaia kaa ne ho asɛm se, “Obi nne reteɛm se, ‘Mommɔ kwan mma Awurade; momma nʼatempɔn nteɛ!’ ”</para>
  <para style="p">
    <verse number="4" style="v"/>Saa bere no, na Yohane fura yoma ho nhwi ntama, bɔ aboa nhoma abɔso. Na nʼaduan yɛ mmoadabi ne ɛwo. <verse number="5" style="v"/>Yerusalemfo ne Yudeafo ne nnipa a wɔte Asubɔnten Yordan ho no nyinaa kɔɔ ne nkyɛn wɔ sare no so hɔ kotiee asɛm no bi. <verse number="6" style="v"/>Wɔkaa wɔn bɔne ma ɔbɔɔ wɔn asu wɔ Asubɔnten Yordan mu.</para>
  <para style="p">
    <verse number="7" style="v"/>Yohane hui sɛ Farisifo ne Sadukifo pii reba ne nkyɛn ma wɔabɔ wɔn asu no, ɔka kyerɛɛ wɔn se,</para>
  <para style="p">“Awɔ mma! Hena na ɔka kyerɛɛ mo se munguan mfi Onyankopɔn abufuw a ɛreba no ano? <verse number="8" style="v"/>Ansa na wɔbɛbɔ mo asu no, ɛsɛ sɛ mosakra mo su na mubu ɔbra pa. <verse number="9" style="v"/>Munsusuw sɛ moyɛ Abraham asefo nti, mubetumi aguan afi asotwe a ɛbɛba mo so no ho. Merema mo ate ase sɛ Onyankopɔn betumi ama abo a ɛwɔ ha yi adan Abraham asefo.</para>
  <para style="p">
    <verse number="10" style="v"/>“Onyankopɔn de nʼabonnua ato dua biara a ɛnsow aba pa ntini ho sɛ ɔde betwa, na ɔde agu gya mu ahyew no.</para>
  <para style="p">
    <verse number="11" style="v"/>“Me de, mede nsu na ɛrebɔ wɔn a wɔasakra wɔn su no asu. Nanso nea odi mʼakyi reba no de, ɔso sen me, a ne mpaboa mpo, mensɛ sɛ mikita. Ɔno de, sɛ ɔba a, ɔde Honhom Kronkron ne ogya na ɛbɛbɔ mo asu. <verse number="12" style="v"/>Obehuhuw aburow no so ayiyi mu aba pa no afi ntɛtɛ no mu, na ɔde aba pa no akosie, na ɔde ogya a ennum da ahyew ntɛtɛ no pasaa.”</para>
  <para style="s1">Yesu asubɔ</para>
  <para style="p">
    <verse number="13" style="v"/>Yesu tee Yohane Osuboni nka no, ofi Galilea baa Asubɔnten Yordan ho sɛ Yohane mmɔ no asu. <verse number="14" style="v"/>Yohane hui sɛ ɔmfata sɛ ɔbɔ Yesu asu. Eyi nti, ɔkae se, “Wo na ɛsɛ sɛ wobɔ me asu, na ɛnyɛ me.”</para>
  <para style="p">
    <verse number="15" style="v"/>Ɛnna Yesu nso ka kyerɛɛ no se, “Etwa ara na etwa sɛ wobɔ me asu sɛnea ɛbɛyɛ a nea Onyankopɔn ahyɛ ato hɔ no bɛba mu.” Yesu asɛm a ɔkae no nti, Yohane bɔɔ no asu.</para>
  <para style="p">
    <verse number="16" style="v"/>Yohane asubɔ no akyi a ofi nsu no mu baa koko so pɛ, ɔsoro bue maa no. Ohuu Onyankopɔn Honhom sɛ ɛresian ba no so sɛ aborɔnoma. <verse number="17" style="v"/>Ɛhɔ ara, nne bi fi soro kae se, “Oyi ne me dɔ Ba a ɔsɔ mʼani.”</para>
  <chapter number="4" style="c"/>
  <para style="s1">Ɔbonsam sɔ Yesu hwɛ</para>
  <para style="p">
    <verse number="1" style="v"/>Eyi akyi no, Honhom Kronkron faa Yesu kɔɔ sare so sɛ ɔbonsam nkɔsɔ no nhwɛ. <verse number="2" style="v"/>Saa bere no, Yesu dii mmuada adaduanan, awia ne anadwo. Eyi maa ɔkɔm dee no. <verse number="3" style="v"/>Ɔbonsam baa Yesu nkyɛn bɛka kyerɛɛ no se, “Sɛ wone Onyankopɔn Ba no a, ka na saa abo yi nnan aduan.”</para>
  <para style="p">
    <verse number="4" style="v"/>Yesu buaa no se, “Wɔakyerɛw sɛ, ‘Ɛnyɛ aduan nko ara na ɛho hia onipa wɔ nʼasetena mu, na mmom nea ehia titiriw ne sɛ, obedi Onyankopɔn asɛm so.’ ”</para>
  <para style="p">
    <verse number="5" style="v"/>Afei ɔbonsam de Yesu kɔɔ Yerusalem de no kogyinaa asɔredan a ɛwɔ hɔ no atifi pɛɛ, <verse number="6" style="v"/>na ɔka kyerɛɛ no se, “Sɛ wone Onyankopɔn ba no ampa ara a, huruw fi nea wugyinae hɔ si fam, efisɛ, wɔakyerɛw sɛ, ‘Onyankopɔn bɛsoma nʼabɔfo abɛsɔw wo na woammɛhwe abotan so.’ ”</para>
  <para style="p">
    <verse number="7" style="v"/>Yesu buae bio se, “Wɔakyerɛw bio sɛ, ‘Nsɔ Awurade wo Nyankopɔn nhwɛ.’ ”</para>
  <para style="p">
    <verse number="8" style="v"/>Eyi akyi no, ɔbonsam de Yesu kɔɔ bepɔw tenten bi mpampam. Ɔde nʼani kari kyerɛɛ no wiase ahenni ahorow ne emu anuonyam nyinaa. <verse number="9" style="v"/>Afei ɔka kyerɛ Yesu se, “Sɛ wobɛkotow asom me a, mede nea wuhu yi nyinaa bɛma wo.”</para>
  <para style="p">
    <verse number="10" style="v"/>Ɛhɔ ara na Yesu buae se, “Fi me so, Satan! Wɔakyerɛw sɛ, ‘Kotow som Awurade wo Nyankopɔn, na ɔno nko ara na som no.’ ”</para>
  <para style="p">
    <verse number="11" style="v"/>Yesu ano sii no, ɔbonsam gyaw no hɔ kɔe. Ɛno akyi, abɔfo baa Yesu nkyɛn bɛsom no.</para>
  <para style="s1">Yesu fiti nʼadwuma ase wɔ Galilea</para>
  <para style="p">
    <verse number="12" style="v"/>Yesu tee sɛ wɔakyere Yohane no, ɔkɔɔ Galilea. <verse number="13" style="v"/>Oduu Galilea no, wantena Nasaret, na mmom, otwaam wɔ Nasaret hɔ kɔtenaa Kapernaum a ɛwɔ Galilea mpoano no, Sebulon ne Naftali ahye so. <verse number="14" style="v"/>Eyi maa nea odiyifo Elia kae se, <verse number="15" style="v"/>“Sebulon asase ne Naftali asase, ɔkwan a ɛkɔ po mu, Yordan agya, amanaman Galilea, <verse number="16" style="v"/>nnipa a wɔtenaa sum mu no, Hann kɛse bi apue ama wɔn. Wɔtenaa owu asase so maa Hann no pue maa wɔn wɔ hɔ” no baa mu. <verse number="17" style="v"/>Efi saa bere no, Yesu fii nʼasɛnka ase se, “Monsakra mo su, momfa mo ho mma Onyankopɔn, na ɔsoro ahenni no abɛn.”</para>
  <para style="s1">Yesu frɛ asuafo baanan</para>
  <para style="p">
    <verse number="18" style="v"/>Da bi a Yesu nam Galilea mpoano no, ohuu anuanom baanu bi a wɔn nyinaa yɛ apofofo sɛ wɔregu asau wɔ po no mu. Saa anuanom yi mu baako din de Simon, a ne din foforo nso de Petro. Ɔbaako no nso din de Andrea.</para>
  <para style="p">
    <verse number="19" style="v"/>Yesu ka kyerɛɛ wɔn se, “Mummedi mʼakyi, na mɛkyerɛ mo ɔkwan a wɔfa so yi nnipa kra.” <verse number="20" style="v"/>Ɛhɔ ara, wogyaw wɔn asau no guu hɔ bedii nʼakyi ne no kɔe.</para>
  <para style="p">
    <verse number="21" style="v"/>Ɔkɔɔ nʼanim kakra no, ohuu Sebedeo mma baanu a wɔfrɛ ɔbaako Yohane, ɛnna ɔbaako nso din de Yakobo, sɛ wɔne wɔn agya te ɔkorow mu retuatua wɔn asau mu. Yesu frɛɛ wɔn nso sɛ wommedi nʼakyi. <verse number="22" style="v"/>Ntɛm ara, wogyaw wɔn agya ne ɔkorow no hɔ, bedii nʼakyi.</para>
  <para style="s1">Galilea asɛnka ne ayaresa</para>
  <para style="p">
    <verse number="23" style="v"/>Yesu kyinkyinii Galileaman mu nyinaa kaa ahenni no ho asɛmpa wɔ Yudafo hyiadan mu. Ɔsaa nyarewa ahorow a wɔde baa nʼanim nyinaa nso. <verse number="24" style="v"/>Yesu anwonwade a ɔyɛe yi trɛw koduu Siriaman mu nyinaa. Eyi ma wɔde wɔn a ahonhommɔne wɔ wɔn so, wɔn a wotwa, wɔn a wɔyare mmubui, ne wɔn a nyarewa ahorow haw wɔn no nyinaa fi Siriaman mu brɛɛ no ma ɔsaa wɔn nyinaa yare. <verse number="25" style="v"/>Anwonwade a Yesu yɛe yi, maa nnipakuw a wofi Galilea ne Nkurow Du “Dekapoli” no mu ne Yerusalem ne Yordan agya tu dii nʼakyi.</para>
  <chapter number="5" style="c"/>
  <para style="s1">Nhyira nsɛm</para>
  <para style="p">
    <verse number="1" style="v"/>Yesu huu nnipakuw no saa no, ɔkɔɔ bepɔw bi so. Ɔtenaa ase no, nʼasuafo no kɔɔ ne nkyɛn. <verse number="2" style="v"/>Ofitii ase kyerɛkyerɛɛ wɔn se,</para>
  <para style="p">
    <verse number="3" style="v"/>“Nhyira ne wɔn a wonim sɛ wɔyɛ ahiafo wɔ honhom mu, na wɔn na ɔsoro ahenni yɛ wɔn dea. <verse number="4" style="v"/>Nhyira ne wɔn a wɔn werɛ ahow, na wɔn na Onyankopɔn bɛkyekye wɔn werɛ. <verse number="5" style="v"/>Nhyira ne ahobrɛasefo, na wɔn na Onyankopɔn bɛma wɔadi asase so.</para>
  <para style="p">
    <verse number="6" style="v"/>“Nhyira ne wɔn a wɔn pɛ ne sɛ wɔbɛyɛ Onyankopɔn apɛde, na wɔn na Onyankopɔn bɛma wɔn nea ehia wɔn. <verse number="7" style="v"/>Nhyira ne wɔn a wohu mmɔbɔ, na wɔn na Onyankopɔn behu wɔn mmɔbɔ. <verse number="8" style="v"/>Nhyira ne wɔn a wɔn koma mu tew, na wɔn na wɔbehu Onyankopɔn. <verse number="9" style="v"/>Nhyira ne apatafo, na wɔn na Onyankopɔn bɛfrɛ wɔn ne mma. <verse number="10" style="v"/>Nhyira ne wɔn a esiane sɛ wɔyɛ Onyankopɔn apɛde nti wɔtaa wɔn, na wɔn na ɔsoro ahenni no yɛ wɔn dea.</para>
  <para style="p">
    <verse number="11" style="v"/>“Nhyira ne mo a me din mu nti, wɔyaw mo, taa mo, twa atoro, ka asɛmmɔne to mo so. <verse number="12" style="v"/>Momma mo ani nnye na monsɛpɛw mo ho efisɛ, mowɔ akatua a ɛso wɔ ɔsoro. Munhu sɛ saa ara na wɔtaa adiyifo a wɔdii mo kan no.</para>
  <para style="s1">Nkyene ne kanea</para>
  <para style="p">
    <verse number="13" style="v"/>“Mone asase yi so nkyene. Sɛ nkyene dɛ yera a, ɔkwan bɛn so na wɔbɛfa ama ayɛ nkyene bio? Enye mma hwee bio, gye sɛ wohwie gu na nnipa tiatia so. <verse number="14" style="v"/>Mone wiase kanea. Kurow a ɛda bepɔw so no ntumi nhintaw. <verse number="15" style="v"/>Wɔnsɔ kanea mfa nsie, na mmom, wɔde si petee mu na ahyerɛn ama wɔn a wɔwɔ ofi no mu no nyinaa. <verse number="16" style="v"/>Saa ara na momma mo nneyɛe pa nna adi mma nnipa nhu na wɔnam so ahyɛ mo Agya a ɔwɔ soro no anuonyam.</para>
  <para style="s1">Mmara no mu denhyɛ</para>
  <para style="p">
    <verse number="17" style="v"/>“Munnsusuw sɛ maba sɛ merebɛsɛe Mose mmara no ne adiyifo no nkyerɛkyerɛ no. Na mmom, maba sɛ, merebɛhyɛ no ma, sɛnea ne nyinaa bɛba mu pɛpɛɛpɛ. <verse number="18" style="v"/>Munhu sɛ, ɔsoro ne asase da so wɔ hɔ yi, mmara no mu biribiara rensakra da kosi sɛ ne nyinaa bɛba mu. <verse number="19" style="v"/>Eyi nti, obiara a obebu mmara no mu fa bi so, na ɔbɛkyerɛkyerɛ afoforo ama wɔn nso abu mmara no mu fa bi so no, bɛyɛ akumaa ɔsoro ahenni mu. Na obiara a obedi mmara no so na ɔbɛkyerɛkyerɛ afoforo ama wɔn nso adi mmara no so no, bɛyɛ kɛse ɔsoro ahenni mu.</para>
  <para style="p">
    <verse number="20" style="v"/>“Enti merebɔ mo kɔkɔ sɛ, sɛ mopɛ sɛ mokɔ ɔsoro ahenni mu de a, gye sɛ moyɛ Onyankopɔn apɛde sen nea mmara no akyerɛkyerɛfo ne Farisifo no yɛ no.</para>
  <para style="s1">Abufuw ho mmara</para>
  <para style="p">
    <verse number="21" style="v"/>“Mose mmara no ka se, ‘Nea odi awu no, ɔno nso ɛsɛ sɛ wokum no bi.’ <verse number="22" style="v"/>Na me de, nea mereka ne sɛ, obiara a ne bo befuw ne nua no, wobebu no atɛn. Bio, obiara a ɔbɛyaw ne nua no, wɔbɛfrɛ no mpanyin anim. Afei obiara a ɔbɛka akyerɛ ne nua se ‘Ogyimifo’ no, ɔbɛkɔ amanehunu gya mu.</para>
  <para style="p">
    <verse number="23" style="v"/>“Enti sɛ ɛba sɛ worekɔbɔ afɔre, na wokae sɛ wo ne wo nua wɔ asɛm a, <verse number="24" style="v"/>gyae afɔre no bɔ na kɔ, na wo ne wo nua no nkɔbom ansa na woakɔbɔ afɔre no. <verse number="25" style="v"/>Sɛ wo ne obi nya asɛm a, wo ne no mmɔ mu ntɛm na wamfa wo ankɔ asennii ankɔma ɔtemmufo na ɔtemmufo no amfa wo anhyɛ afiasehwɛfo nsa, na afiasehwɛfo no amfa wo ankɔto afiase. <verse number="26" style="v"/>Sɛ ɔde wo kɔ ɔtemmufo anim a, kae sɛ, ansa na wubefi asennii hɔ no, gye sɛ woatua sika biara a wɔregye afi wo hɔ no.</para>
  <para style="s1">Aguamammɔ</para>
  <para style="p">
    <verse number="27" style="v"/>“Mose mmara no ka se, ‘Nsɛe aware.’ <verse number="28" style="v"/>Na me de, nea mereka ne sɛ: Obiara a ohu ɔbea na ne kɔn dɔ no ne koma mu no, abɔ aguaman. <verse number="29" style="v"/>Sɛ wʼani baako a eye to wo hintidua a, eye sɛ wubetu atow akyene. Efisɛ, eye sɛ wobɛhwere wʼakwaa fa bi sen sɛ wɔbɛtow wo nipadua no nyinaa akyene amanehunu gya mu. <verse number="30" style="v"/>Saa ara nso na sɛ wo nsa a eye to wo hintidua a, eye sɛ wubetwa atow akyene, efisɛ, eye sɛ wobɛhwere wʼakwaa fa bi sen sɛ wɔbɛtow wo nipadua nyinaa akyene amanehunu gya mu.</para>
  <para style="s1">Awaregyae</para>
  <para style="p">
    <verse number="31" style="v"/>“Mose mmara no ka se, ‘Obiara a obegyaa ne yere no mma no awaregyae krataa.’ <verse number="32" style="v"/>Na me de, nea mereka ne sɛ, sɛ ɔbarima bi gyaa ne yere a, ɛnyɛ sɛ ɔbea no abɔ aguaman, na ɔbea no san kɔware bio a, na ɔbarima a ogyaa no no ama ɔbea no asɛe aware. Ɔbarima foforo a ɔbɛware ɔbea no nso asɛe aware saa ara.</para>
  <para style="s1">Ɔkasa mu nokwaredi</para>
  <para style="p">
    <verse number="33" style="v"/>“Bio, Mose mmara no ka se, ‘Mmu bɔ a woahyɛ Onyankopɔn no so, na mmom di bɔ a woahyɛ no no so.’ <verse number="34" style="v"/>Na me de, nea mereka ne sɛ: Monnka ntam mmfa nnhyɛ bɔ. Monnnɔ soro, efisɛ, ɛyɛ Onyankopɔn ahengua. <verse number="35" style="v"/>Monnnɔ fam, efisɛ, ɛyɛ Onyankopɔn nan ase agua. Monnnɔ Yerusalem, efisɛ, ɛyɛ ahenkurow. <verse number="36" style="v"/>Mfa wo ti nka ntam, efisɛ, worentumi nnan tinhwi baako mpo mma ɛnyɛ fitaa anaa tuntum. <verse number="37" style="v"/>Momma mo nsɛm nyɛ ‘Yiw’ anaa ‘Dabi’. Asɛm biara a wobɛka a ɛnyɛ ‘Yiw’ anaa ‘Dabi’ no fi ɔbonsam.</para>
  <para style="s1">Aweretɔ</para>
  <para style="p">
    <verse number="38" style="v"/>“Mose mmara no ka se, ‘Sɛ obi tu wʼaniwa a, tu ne de bi. Sɛ obi tu wo se nso a, tu ne de bi.’ <verse number="39" style="v"/>Na me de, nea mereka ne sɛ: Mommfa bɔne nntua bɔne so ka! Sɛ obi bɔ wʼaso nifa mu a, dan benkum no nso ma no na ɔmmɔ mu. <verse number="40" style="v"/>Sɛ obi ne wo di asɛm gye wo ntama a, worɔw wo mpaboa ka ho ma no. <verse number="41" style="v"/>Sɛ obi hyɛ wo se wo ne no nnantew kwansin baako a, wo ne no nkɔ akwansin abien. <verse number="42" style="v"/>Sɛ obi srɛ wo biribi a, fa ma no; obi pɛ sɛ ɔfɛm wo hɔ biribi a, fa fɛm no.</para>
  <para style="s1">Dɔ wʼatamfo</para>
  <para style="p">
    <verse number="43" style="v"/>“Moate sɛ wɔka se, ‘Dɔ wo yɔnko na tan wo tamfo.’ <verse number="44" style="v"/>Na me de, nea mereka ne sɛ: Mommɔ mpae mma wɔn a wɔhaw mo. <verse number="45" style="v"/>Eyi bɛma mo ayɛ mo Agya a ɔwɔ soro no mma, efisɛ, ɔma ne wia pue, ma ne su tɔ ma nnipa bɔne ne nnipa pa nyinaa pɛ. <verse number="46" style="v"/>Sɛ modɔ wɔn a wɔdɔ mo no nko ara a, mfaso bɛn na mubenya afi Onyankopɔn nkyɛn? Ɛnyɛ saa ara na nnebɔneyɛfo nso yɛ? <verse number="47" style="v"/>Sɛ mukyia wɔn a munim wɔn nko ara a, nsonoe bɛn na ɛda mo ne afoforo ntam? Ɛnyɛ saa ara na nnebɔneyɛfo nso yɛ? <verse number="48" style="v"/>Enti monyɛ pɛ sɛnea mo Agya a ɔwɔ soro no yɛ pɛ no.</para>
  <chapter number="6" style="c"/>
  <para style="s1">Papayɛ ho kɔkɔbɔ</para>
  <para style="p">
    <verse number="1" style="v"/>“Monhwɛ yiye na moanyɛ papa ankyerɛ nnipa amfa ampɛ anuonyam. Sɛ moyɛ saa a, morenya mfaso biara mfi mo Agya a ɔwɔ soro no nkyɛn. <verse number="2" style="v"/>Sɛ woyɛ papa a, mmɔ no dawuru sɛnea wɔn a wɔyɛ huuhuu yɛ wɔ asɔredan mu ne mmɔnten so no. Merema mo ate ase sɛ, saa nnipa no anya wɔn akatua dedaw. <verse number="3" style="v"/>Sɛ woyɛ papa a, mma obiara nnhu. Mpo sɛ wode wo nsa nifa yɛ papa a, mma wo nsa benkum nnhu, <verse number="4" style="v"/>na wʼagya a onim kokoam nsɛm nyinaa no betua wo ka.</para>
  <para style="s1">Mpaebɔ ho kɔkɔbɔ</para>
  <para style="p">
    <verse number="5" style="v"/>“Ɛfa mpaebɔ ho nso, sɛ morebɔ mpae a, mommmɔ mpae sɛnea wɔn a wɔyɛ huuhuu gyina asɔredan mu ne mmɔnten so bɔ mpae de pɛ nnipa anim anuonyam no. Merema mo ate ase sɛ, saa nnipa no anya wɔn akatua dedaw. <verse number="6" style="v"/>Sɛ wopɛ sɛ wobɔ mpae a, kowura wo dan mu, na to wo pon mu, na bɔ wʼagya a ɔwɔ kokoam no mpae, na wʼagya a onim kokoam nsɛm no, betua wo ka.</para>
  <para style="p">
    <verse number="7" style="v"/>“Sɛ mobɔ mpae a, monnkasakasa bebree, ntitititi nsɛm mu, nnsusuw sɛ, sɛ moyɛ saa a na Onyankopɔn betie mo. <verse number="8" style="v"/>Mo agya Nyankopɔn nim nea ehia mo nyinaa ansa na mubisa no.</para>
  <para style="p">
    <verse number="9" style="v"/>“Enti saa ɔkwan yi so na momfa mmɔ mpae: ‘Yɛn Agya a wowɔ soro, wo din ho ntew. <verse number="10" style="v"/>Wʼahenni mmra. Nea wopɛ nyɛ asase so, sɛnea ɛyɛ ɔsoro. <verse number="11" style="v"/>Ma yɛn, yɛn daa aduan nnɛ, <verse number="12" style="v"/>na fa yɛn aka firi yɛn, sɛnea yɛde firi wɔn a wɔde yɛn aka. <verse number="13" style="v"/>Mfa yɛn nkɔ sɔhwɛ mu. Na yi yɛn fi ɔbɔnefo no nsam. Amen.’ <verse number="14" style="v"/>Sɛ mode wɔn a wɔfom mo mfomso firi wɔn a, mo nso mo soro agya de mo mfomso befiri mo. <verse number="15" style="v"/>Nanso, sɛ moamfa wɔn a wɔfom mo mfomso amfiri wɔn a, mo soro agya no nso remfa mo mfomso mfiri mo.</para>
  <para style="s1">Mmuadadi ho kɔkɔbɔ</para>
  <para style="p">
    <verse number="16" style="v"/>“Sɛ mudi mmuada a, monnyɛ mo anim mmɔbɔmmɔbɔ, sɛnea nyaatwomfo di mmuada a wɔyɛ de pɛ nnipa anim anuonyam no. Merema mo ate ase sɛ, saa nnipa no anya wɔn akatua dedaw. <verse number="17" style="v"/>Sɛ wudi mmuada a, srɛn wo ti, na hohoro wʼanim, na ma wʼanim nyɛ frɔmm, <verse number="18" style="v"/>na mma nnipa nnhu sɛ woredi mmuada, gye wʼagya a ohu nea wɔyɛ wɔ kokoam nyinaa no; na wʼagya a ohu nea wɔyɛ wɔ kokoam nyinaa no betua wo ka.</para>
  <para style="p">
    <verse number="19" style="v"/>“Monnhyehyɛ mo agyapade wɔ asase yi so nea ntɛferɛw betumi awe, na ebetumi agye nkanare asɛe, na akorɔmfo betumi awia. <verse number="20" style="v"/>Mmom, monhyehyɛ mo agyapade wɔ soro, nea ntɛferɛw ntumi nwe, na entumi nnye nkanare nsɛe, na akorɔmfo ntumi nwia. <verse number="21" style="v"/>Na nea wʼademude wɔ no, ɛhɔ na wo koma nso wɔ.</para>
  <para style="p">
    <verse number="22" style="v"/>“Aniwa yɛ onipa kanea. Ɛno nti sɛ wʼaniwa ye a, na wo nipadua nyinaa yɛ hann. <verse number="23" style="v"/>Nanso, sɛ wʼaniwa nye a, ɛma wo nipadua no nyinaa dan sum tumm. Enti sɛ hann a ɛwɔ wo mu no yɛ sum de a, na wo nipadua no yɛ sum kabii.</para>
  <para style="p">
    <verse number="24" style="v"/>“Obiara ntumi nsom awuranom baanu; sɛ ɔyɛ saa a, ɔbɛtan ɔbaako na wadɔ ɔbaako; anaasɛ ɔde ne ho bɛfam ɔbaako na wabu ɔbaako animtia. Morentumi nsom Onyankopɔn ne ahode.</para>
  <para style="p">
    <verse number="25" style="v"/>“Eyi nti na mitu mo fo sɛ, munnnwinnwen nea mubedi, anaa nea mobɛnom, anaa nea mubefura ho. Mowɔ ɔkra ne nipadua a ɛsom bo sen nea mubedi, nea mobɛnom, ne nea mubefura. <verse number="26" style="v"/>Monhwɛ wim nnomaa, wonnua aba, ɛnna wontwa aba mmoaboa ano mfa nsie, nanso mo agya a ɔwɔ soro no ma wɔn aduan di. Monsom bo nsen wɔn anaa? <verse number="27" style="v"/>Mo mu hena na adwene a odwen no betumi ato ne nkwanna so simma baako?</para>
  <para style="p">
    <verse number="28" style="v"/>“Adɛn nti na mudwinnwen ntama ho? Monhwɛ afifide bi sɛ wuram nhwiren. Wonnwen ntama ho. <verse number="29" style="v"/>Nanso, ɔhene Salomo ahonya ne nʼanuonyam nyinaa akyi no, na nʼahoɔfɛ nnu wuram nhwiren yi. <verse number="30" style="v"/>Na sɛ Onyankopɔn tumi fura afifide a ɛwɔ hɔ nnɛ na ɔkyena enni hɔ ntama a, mo a mo gyidi sua, ɛbɛyɛ dɛn na ɔrentumi mma mo nea ehia mo?</para>
  <para style="p">
    <verse number="31" style="v"/>“Enti ɛnsɛ sɛ mudwinnwen aduan ne ntama ho, sɛ wɔn a wɔn gyidi sua. Wɔn a wɔn gyidi sua no na bere biara wodwen saa nneɛma no ho. <verse number="32" style="v"/>Na mo de, mo agya a ɔwɔ soro no nim sɛ eyinom nyinaa ho hia mo. <verse number="33" style="v"/>Enti monhwehwɛ Onyankopɔn ahenni ne ne trenee kan, na ɔde nea ehia mo nyinaa bɛka mo ho.</para>
  <para style="p">
    <verse number="34" style="v"/>“Enti munnnwinnwen ɔkyena ho. Onyankopɔn no ara de nea ehia mo bɛma mo. Ɛda biara ne mu nsɛm.</para>
  <chapter number="7" style="c"/>
  <para style="s1">Anyansafo a wofi apuei no</para>
  <para style="p">
    <verse number="1" style="v"/>“Mummmu ntɛn, na afoforo ammu mo ntɛn. <verse number="2" style="v"/>Nea mode yɛ afoforo no, ɛno ara na wɔde bɛyɛ mo. <verse number="3" style="v"/>Adɛn na woma ɔbo ketewaa a ɛda wo nua ani so no haw wo, bere a ɔbo kɛse da wo de so? <verse number="4" style="v"/>Ɛbɛyɛ dɛn na woatumi aka akyerɛ wo nua se, ‘Ma minyi bosea a ɛda wʼani so no mma wo,’ wɔ bere a, ɔbo kɛse da wʼani so? <verse number="5" style="v"/>Onipa huuhuu: Di kan yi ɔbo a ɛda wʼani so no ansa na woatumi ahu wo nua de ayi ama no.</para>
  <para style="p">
    <verse number="6" style="v"/>“Mommfa nea ɛho tew mma akraman. Saa ara na monntow mo nhene pa ngu mprako anim! Wobetiatia so na wɔadan wɔn ho atow ahyɛ mo so.</para>
  <para style="s1">Bisa, hwehwɛ, pem</para>
  <para style="p">
    <verse number="7" style="v"/>“Mummisa, na wɔbɛma mo; monhwehwɛ, na mubehu; mompem, na wobebue mo. <verse number="8" style="v"/>Na obiara a obisa no, onya. Obiara a ɔhwehwɛ no, ohu; na nea ɔpem no, wobue no. <verse number="9" style="v"/>Na hena na ne ba bisa no abodoo a, ɔbɛma no ɔbo? <verse number="10" style="v"/>Anaasɛ obisa no nsumnam a, ɔbɛma no ɔwɔ? Ɛremma saa da! <verse number="11" style="v"/>Na sɛ mo a, mo koma yɛ den a moyɛ nnebɔneyɛfo mpo nim sɛnea moma mo mma nnepa a, ɛbɛyɛ dɛn na mo agya a ɔwɔ soro no mfa nnepa mma ne mma a wobisa no no?</para>
  <para style="p">
    <verse number="12" style="v"/>“Enti sɛnea mmara no ne adiyifo no ka no, ade biara a mopɛ sɛ nnipa nyɛ mma mo no, mo nso monyɛ mma wɔn saa ara.</para>
  <para style="s1">Ɔkwan hihiaa no</para>
  <para style="p">
    <verse number="13" style="v"/>“Ɔkwan hihiaa no nko ara so na wubetumi afa akɔ soro! Ɔkwan a ɛkɔ ɔbonsam kurom no so trɛw, na nʼapon nso mu bae ma nnipadɔm a wɔpɛ sɛ wɔfa so kɔ ɔsɛe mu no. <verse number="14" style="v"/>Ɔpon a wowura mu de kɔ nkwa mu no yɛ ketewaa, na ɔkwan a wɔfa so no nso yɛ teaa, na nnipa kakraa bi na wohu fa so.</para>
  <para style="p">
    <verse number="15" style="v"/>“Monhwɛ mo ho yiye wɔ atoro akyerɛkyerɛfo a wɔba mo nkyɛn ahobrɛase mu sɛ nguan, nanso wɔyɛ mpataku a wonya mo a, wɔbɛtetew mo pasaa no ho. <verse number="16" style="v"/>Wɔn nneyɛe na mode behu wɔn, sɛnea mutumi de dua bi aba hu dua ko a ɛyɛ no. Worentumi mfa kokora nyɛ bayerɛ; saa ara nso na worentumi mfa kwaeborɔfere nyɛ borɔfere. <verse number="17" style="v"/>Dua a ɛwɔ nnyinaso pa no tumi sow aba pa; na dua a enni nnyinaso pa no nso sow aba bɔne. <verse number="18" style="v"/>Dua a ɛwɔ ahoɔden no ntumi nsow aba a enye, ɛnna dua a enni ahoɔden no nso ntumi nsow aba a eye. <verse number="19" style="v"/>Dua biara a ɛnsow aba pa no, wotwa, de gu gya mu, hyew. <verse number="20" style="v"/>Onipa nneyɛe na ɛma yehu ne suban. Saa ara nso na dua bi aba a ɛsow no na ɛma yɛde hu sɛ ɛyɛ dua pa anaa dua bɔne.</para>
  <para style="p">
    <verse number="21" style="v"/>“Ɛnyɛ obiara a ɔbɔ me din ‘Awurade, Awurade’ no na ɔbɛkɔ ɔsoro ahenni mu. <verse number="22" style="v"/>Atemmu da no, nnipa pii bɛka akyerɛ me se, ‘Awurade, yɛkaa wo ho asɛm kyerɛɛ afoforo. Yɛnam wo din nso so tuu ahonhommɔne, san yɛɛ anwonwade ahorow.’ <verse number="23" style="v"/>Na mabua wɔn se, ‘Minhuu mo da, na minnim mo nso. Nnebɔneyɛfo, mumfi ha nkɔ!’</para>
  <para style="p">
    <verse number="24" style="v"/>“Wɔn a wotie nea meka, na wodi so no te sɛ onyansafo a osi ne dan si ɔbotan so. <verse number="25" style="v"/>Sɛ osu tɔ, na osuframa bɔ, na nsu yiri, na emu biara ka ɔdan no a, ɛremmu da, efisɛ, wosi sii ɔbotan so.</para>
  <para style="p">
    <verse number="26" style="v"/>“Nanso wɔn a wotie nea meka na wonni so no yɛ nkwaseafo. Wɔte sɛ obi a osii ne dan sii anhwea so. <verse number="27" style="v"/>Sɛ osu tɔ, na osuframa bɔ, na nsu yiri, na emu biara ka ɔdan no a, ebedwiriw agu fam abubu pasaa.”</para>
  <para style="p">
    <verse number="28" style="v"/>Yesu asɛnka no maa nnipadɔm a wotiee no no nyinaa ho dwiriw wɔn, <verse number="29" style="v"/>efisɛ, ɔkyerɛkyerɛe sɛ obi a okita tumi, na ɛnyɛ nea mmara no akyerɛkyerɛfo no kyerɛ no.</para>
  <chapter number="8" style="c"/>
  <para style="s1">Yesu sa nyarewa</para>
  <para style="p">
    <verse number="1" style="v"/>Bere a Yesu sianee bepɔw no no, nnipadɔm bebree dii nʼakyi. <verse number="2" style="v"/>Ɔkwatani bi baa Yesu nkyɛn bɛkotow no, srɛɛ no sɛ, “Me wura, mesrɛ wo, sɛ ɛyɛ wopɛ a, sa me yare.”</para>
  <para style="p">
    <verse number="3" style="v"/>Yesu teɛɛ ne nsa de kaa ɔkwatani no kae se, “Mɛsa wo yare. Kwata, fi ne so kɔ!” Amonom hɔ ara, kwata no fii ne ho.</para>
  <para style="p">
    <verse number="4" style="v"/>Yesu ka kyerɛɛ no se, “Wo ne obiara nni wʼayaresa yi ho nkɔmmɔ. Kɔ, na fa wo ho kɔkyerɛ ɔsɔfo, na bɔ afɔre a Mose hyɛɛ sɛ wɔmmɔ sɛ adanse no.”</para>
  <para style="p">
    <verse number="5" style="v"/>Yesu kɔɔ Kapernaum. Oduu hɔ no, Roma asraafo panyin bi a dɔm hyɛ nʼase baa ne nkyɛn bebuu no nkotodwe kae se, <verse number="6" style="v"/>“Awurade, mʼabofra abubu gu hɔ a ɔrehu amane; mesrɛ wo, bɛsa no yare ma me.”</para>
  <para style="p">
    <verse number="7" style="v"/>Yesu ka kyerɛɛ no se, “Mɛba abɛsa no yare.”</para>
  <para style="p">
    <verse number="8" style="v"/>Asraafo panyin no tee Yesu asɛm a ɔkae no, ɔkae se, “Awurade, memfata sɛ woba me fi. Ka biribi, na mʼabofra no ho bɛyɛ no den. <verse number="9" style="v"/>Meyɛ ɔsraani a mehyɛ tumi ase, na mesan wɔ asraafo a wɔhyɛ mʼase. Meka kyerɛ wɔn mu bi se ɔnkɔ a, ɔkɔ. Meka kyerɛ ɔfoforo se ɔmmra a, ɔba. Saa ara nso na sɛ meka kyerɛ mʼabofra se ɔnyɛ biribi a, ɔyɛ ara nen. Nanso minim sɛ, wowɔ tumi a wubetumi de apam ɔyare no ma afi ne so.”</para>
  <para style="p">
    <verse number="10" style="v"/>Yesu tee saa asɛm yi no, ɛyɛɛ no nwonwa. Ɔdanee nʼani ka kyerɛɛ nnipadɔm a wodi nʼakyi no se, “Israelman mu nyinaa, minhuu gyidi a ɛte sɛɛ da. <verse number="11" style="v"/>Na meka makyerɛ mo se, nnipa pii befi apuei ne atɔe aba, na wɔne Abraham, Isak ne Yakob abɛtena ase wɔ ɔsoro ahenni no mu. <verse number="12" style="v"/>Na Israelfo a wosiesiee ɔsoro ahenni maa wɔn no mu pii wɔ hɔ a wɔbɛtow wɔn agu esum kabii mu ama yaw.”</para>
  <para style="p">
    <verse number="13" style="v"/>Yesu ka kyerɛɛ asraafo panyin no se, “Kɔ fie. Nea wugye di no aba mu ama wo!” Saa bere koro no ara mu, abofra no ho tɔɔ no!</para>
  <para style="s1">Yesu sa Petro ase yare</para>
  <para style="p">
    <verse number="14" style="v"/>Yesu kɔɔ Petro fi. Ɔkɔtoo sɛ atiridii abɔ Petro ase bea ma ɔda hɔ. <verse number="15" style="v"/>Yesu soo ne nsa, na amonom, atiridii no tu fii ne so. Ɔsɔre noaa aduan maa wɔn.</para>
  <para style="p">
    <verse number="16" style="v"/>Saa da no anwummere no, wɔde wɔn a wɔwɔ ahohommɔne bebree brɛɛ Yesu. Nʼanom asɛm a ɔkae no maa ahohommɔne no nyinaa tu yerae, na wɔn a wɔyare no nyinaa nso ho tɔɔ wɔn. <verse number="17" style="v"/>Eyi maa nea Odiyifo Yesaia kae se, “Ɔfaa yɛn ahoɔmmerɛw na ɔsoaa yɛn nyarewa nyinaa no baa mu.”</para>
  <para style="s1">Yesu akyidi</para>
  <para style="p">
    <verse number="18" style="v"/>Yesu hui sɛ dɔm no redɔɔso no, ɔka kyerɛɛ nʼasuafo no se, wonsiesie wɔn ho na wontwa nkɔ asuogya nohɔ.</para>
  <para style="p">
    <verse number="19" style="v"/>Ɛhɔ ara, Yudani kyerɛkyerɛfo bi ka kyerɛɛ Yesu se, “Ɔkyerɛkyerɛfo, baabiara a wobɛkɔ no, medi wʼakyi!”</para>
  <para style="p">
    <verse number="20" style="v"/>Yesu buaa no se, “Sakraman wɔ ntokuru, wim nnomaa nso wɔ birebuw, nanso me, Onipa Ba no de, minni baabi a mede me ti to!”</para>
  <para style="p">
    <verse number="21" style="v"/>Asuafo no mu baako bɛka kyerɛɛ no se, “Owura, ma me kwan na menkosie mʼagya ansa na mabedi wʼakyi.”</para>
  <para style="p">
    <verse number="22" style="v"/>Nanso Yesu ka kyerɛɛ no se, “Di mʼakyi. Wɔn a wɔawu wɔ honhom mu no, nsie wɔn awufo.”</para>
  <para style="s1">Yesu brɛ ahum ase</para>
  <para style="p">
    <verse number="23" style="v"/>Yesu saa nyarewa no wiei no, ɔtenaa ɔkorow mu ne nʼasuafo no twa kɔɔ asuogya nohɔ. <verse number="24" style="v"/>Prɛko pɛ, ahum kɛse bi tui maa asorɔkye bu bɛkɛtaa ɔkorow no so. Nanso na Yesu de, wada.</para>
  <para style="p">
    <verse number="25" style="v"/>Nʼasuafo no de nteɛteɛm kɔɔ ne nkyɛn konyanee no kae se, “Awurade! Gye yɛn na yɛreyɛ amem!”</para>
  <para style="p">
    <verse number="26" style="v"/>Yesu nyanee no, ɔka kyerɛɛ wɔn se, “Mo a mo gyidi sua. Adɛn na moabɔ hu saa?” Ɛhɔ ara, ɔsɔre teɛteɛɛ ahum ne asorɔkye no ma ɛyɛɛ dinn. <verse number="27" style="v"/>Asuafo no ho dwiriw wɔn yiye. Wobisabisaa wɔn ho wɔn ho se, “Onipa bɛn mpo ni a ahum ne ɛpo tie no yi?”</para>
  <para style="s1">Yesu tu ahohommɔne</para>
  <para style="p">
    <verse number="28" style="v"/>Yesu ne nʼasuafo no duu asuogya wɔ Gadarafo asase so no, nnipa baanu bi a ahohommɔne wɔ wɔn so fi amusiei behyiaa no. Esiane sɛ na saa nnipa yi yɛ keka nti, na obiara ntumi mfa faako a wɔwɔ hɔ.</para>
  <para style="p">
    <verse number="29" style="v"/>Wohuu no pɛ, wofitii ase teɛteɛɛm se, “Onyankopɔn Ba, ɛdɛn na worehwehwɛ afi yɛn nkyɛn? Wunni ho kwan sɛ saa bere yi mu, woyɛ yɛn ayayade biara.”</para>
  <para style="p">
    <verse number="30" style="v"/>Saa bere koro no ara mu, na mprako redidi wɔ nkyɛn baabi. <verse number="31" style="v"/>Ahohommɔne no srɛɛ Yesu sɛ, “Sɛ wutu yɛn a, fa yɛn kɔhyɛ mprako yi mu.”</para>
  <para style="p">
    <verse number="32" style="v"/>Yesu teɛɛ wɔn se, “Mumfi!” Ɛhɔ ara, ahonhommɔne no fii nnipa no mu kɔhyɛn mprako no mu. Mprakokuw no nyinaa de mmirika sianee bepɔw no koguu po no mu ma ɛfaa wɔn. <verse number="33" style="v"/>Ntɛm ara, wɔn a wɔhwɛ mprako no so no tuu mmirika kɔɔ kurom kɔkaa nea asi no kyerɛɛ nkurɔfo. <verse number="34" style="v"/>Kurom hɔfo no tee nea aba no, wɔbɔɔ twi kɔɔ nea Yesu wɔ hɔ no. Wohuu Yesu no, wɔsrɛɛ no sɛ omfi wɔn man mu hɔ nkɔ.</para>
  <chapter number="9" style="c"/>
  <para style="s1">Obubuafo bi ayaresa</para>
  <para style="p">
    <verse number="1" style="v"/>Eyi akyi no, Yesu kɔtenaa ɔkorow bi mu kɔɔ Kapernaum, ne man mu. <verse number="2" style="v"/>Oduu hɔ no, ankyɛ biara na nnipa bi de obubuafo bi brɛɛ no sɛ ɔnsa no yare. Na Yesu huu gyidi a wɔwɔ wɔ ne mu no, ɔka kyerɛɛ obubuafo no se, “Ɔba, ma wʼani nnye, mede wo bɔne nyinaa akyɛ wo.”</para>
  <para style="p">
    <verse number="3" style="v"/>Ɛhɔ ara na mmara no akyerɛkyerɛfo a na wɔwɔ hɔ no bi teɛɛm se, “Ɔbarima yi ka abususɛm. Ɔkyerɛ sɛ ɔyɛ Onyankopɔn!”</para>
  <para style="p">
    <verse number="4" style="v"/>Yesu huu nea ɛwɔ wɔn adwene mu no, obisaa wɔn se, “Adɛn nti na mudwen bɔne ho saa? <verse number="5" style="v"/>Me, Onipa Ba no, mewɔ tumi wɔ asase yi so sɛ mitumi de bɔne kyɛ. Nea ɛwɔ he na ɛyɛ den, sɛ obi bɛka se, ‘Mede wo bɔne akyɛ wo,’ anaasɛ ɔbɛka se, ‘Sɔre na nantew?’ ” <verse number="6" style="v"/>Afei ɔdanee nʼani ka kyerɛɛ obubuafo no se, “Sɔre, na bobɔw wo kɛtɛ, na kɔ fie, efisɛ, masa wo yare.”</para>
  <para style="p">
    <verse number="7" style="v"/>Amonom hɔ ara, obubuafo no sɔre bobɔw ne kɛtɛ siim kɔɔ ne fi!</para>
  <para style="p">
    <verse number="8" style="v"/>Nnipadɔm no huu anwonwade yi no, wɔn ho dwiriw wɔn yiye. Wɔkamfoo Onyankopɔn sɛ ɔde tumi a ɛte saa ama onipa!</para>
  <para style="s1">Yesu frɛ Mateo</para>
  <para style="p">
    <verse number="9" style="v"/>Yesu fi nea ɔsaa obubuafo no yare hɔ rekɔ no, ohuu ɔbarima towgyeni bi a ɔte atowgyei. Wɔfrɛ saa ɔbarima no Mateo. Yesu huu no no, ɔka kyerɛɛ no se, “Bedi mʼakyi.” Ɛhɔ ara, Mateo sɔre dii Yesu akyi.</para>
  <para style="p">
    <verse number="10" style="v"/>Ɛbae sɛ Yesu ne nʼasuafo no kɔɔ Mateo fi kodidii. Wɔredidi no, towgyefo ne nnebɔneyɛfo bebree baa hɔ ne no ne nʼasuafo no too nsa didii. <verse number="11" style="v"/>Farisifo no hui sɛ ɔne nnebɔneyɛfo ato nsa redidi no, anyɛ wɔn dɛ. Wobisaa nʼasuafo no se, “Adɛn nti na mo kyerɛkyerɛfo no de ne ho abɔ nnebɔneyɛfo a wɔte sɛɛ?”</para>
  <para style="p">
    <verse number="12" style="v"/>Yesu tee no, obuaa wɔn se, “Nnipa a wɔnyare no, ɔyaresafo ho nhia wɔn, na nnipa a wɔyare no na ɔyaresafo ho hia wɔn.” <verse number="13" style="v"/>Ɔsan kae bio se, “Monkɔhwehwɛ eyi ase wɔ Kyerɛw Kronkron no mu. Wɔakyerɛw se, ‘Ɛnyɛ mo afɔre ne ayɛyɛde na mepɛ, na mmom ahummɔbɔ.’ Mammɛfrɛ treneefo, na mmom, mebɛfrɛɛ nnebɔneyɛfo sɛ wɔnsakra mmra Onyankopɔn nkyɛn.”</para>
  <para style="s1">Mmuadadi ho asɛmmisa</para>
  <para style="p">
    <verse number="14" style="v"/>Da bi, Yohane Osuboni asuafo baa Yesu nkyɛn bebisaa no se, “Adɛn nti na wʼasuafo no nni mmuada sɛnea yɛne Farisifo di mmuada no?”</para>
  <para style="p">
    <verse number="15" style="v"/>Yesu buaa wɔn se, “Mugye di sɛ, sɛ ayeforokunu ne ne nnamfonom te hɔ a, ɛsɛ sɛ ne nnamfonom no werɛ how na wobua da anaa? Bere bi bɛba a wɔbɛfa me afi wɔn nkyɛn. Na saa bere no na wobedi mmuada.</para>
  <para style="p">
    <verse number="16" style="v"/>“Hena na ɔde ntama foforo bɛtare ntama dedaw mu? Saa ntaremu no besuane dedaw no mu ama tokuru kɛse abɛda hɔ. <verse number="17" style="v"/>Hena na ɔde nsa foforo begu aboa nhoma nsa nkotoku dedaw mu? Sɛ ɔyɛ saa a, nsa no bɛpae nkotoku no ama nsa no ahwie agu na nkotoku no nso asɛe. Nsa nkotoku foforo mu nko ara na ɛsɛ sɛ wɔde nsa foforo gugu na amma nkotoku no ne nsa no mu biara ansɛe.”</para>
  <para style="s1">Ɔbea bi ayaresa ne ababaa bi wunyan</para>
  <para style="p">
    <verse number="18" style="v"/>Yesu gu so rekasa no, Yudafo panyin bi ba bɛkotow, sɔree no. Ɔde nʼadesrɛde too Yesu anim se, “Me babea awu mprempren ara. Minim sɛ, sɛ woba de wo nsa bɛka no pɛ a, obenyan.”</para>
  <para style="p">
    <verse number="19" style="v"/>Yesu ne nʼsuafo no ne ɔkyerɛkyerɛfo no siim sɛ wɔrekɔ ɔkyerɛkyerɛfo no fi. <verse number="20" style="v"/>Wɔrekɔ no, ɔbea bi a mogya atu no mfirihyia dumien faa nʼakyi soo nʼatade ano. <verse number="21" style="v"/>Ɔkae wɔ ne tirim se, “Sɛ mede me nsa ka no nko ara a, me ho bɛyɛ me den.”</para>
  <para style="p">
    <verse number="22" style="v"/>Yesu danee nʼani ka kyerɛɛ no se, “Ɔbabea, ma wo bo ntɔ wo yam. Wo gyidi agye wo. Wo ho atɔ wo.” Efi saa bere no mu, ne ho tɔɔ no.</para>
  <para style="p">
    <verse number="23" style="v"/>Yesu duu ɔkyerɛkyerɛfo no fi hɔ a ohui sɛ nkurɔfo no bi resu, na ebinom reto ayiase nnwom no, <verse number="24" style="v"/>ɔkae se, “Obiara mfi adi. Ababaa no nwui ɛ. Wada!” Yesu asɛm a ɔkae yi maa nnipa no serew no.</para>
  <para style="p">
    <verse number="25" style="v"/>Nnipa no nyinaa fii adi no, Yesu kɔɔ faako a ababaa no da hɔ no. Osoo ne nsa. Prɛko pɛ, ababaa no nyanee. <verse number="26" style="v"/>Saa anwonwade a Yesu yɛe yi trɛwee wɔ mpɔtam hɔ nyinaa.</para>
  <para style="s1">Anifuraefo baanu bi ayaresa</para>
  <para style="p">
    <verse number="27" style="v"/>Yesu fi nea onyanee ababaa no hɔ rekɔ no, anifuraefo baanu bi dii nʼakyi teɛteɛɛm se, “Dawid ba, hu yɛn mmɔbɔ!”</para>
  <para style="p">
    <verse number="28" style="v"/>Yesu duu fie no, anifuraefo no baa ne nkyɛn. Yesu bisaa wɔn se, “Mugye di sɛ metumi ama moahu ade?” Wobuaa no se, “Yiw, Awurade, yegye di!”</para>
  <para style="p">
    <verse number="29" style="v"/>Yesu de ne nsa kaa wɔn ani kae se, “Mo gyidi nyɛ nea mohwehwɛ mma mo!”</para>
  <para style="p">
    <verse number="30" style="v"/>Amonom hɔ ara na wɔn ani buei. Yesu bɔɔ wɔn ano se, “Monnka saa ayaresa yi ho asɛm nnkyerɛ obiara.” <verse number="31" style="v"/>Nanso nnipa no fi hɔ pɛ, wɔbɔɔ asɛm no dawuru.</para>
  <para style="s1">Mumu bɔdamfo bi ayaresa</para>
  <para style="p">
    <verse number="32" style="v"/>Yesu ne nʼasuafo refi adi no, wɔde mumu bi a honhommɔne wɔ ne so brɛɛ no. <verse number="33" style="v"/>Yesu tuu honhommɔne no, na prɛkopɛ, mumu no kasae. Saa honhommɔnetu yi yɛɛ nnipa a wɔwɔ hɔ no nyinaa nwonwa ma wɔkae se, “Yenhuu saa anwonwade yi bi da wɔ Israelman mu ha!”</para>
  <para style="p">
    <verse number="34" style="v"/>Farisifo no de, wɔkae se, “Ɔbonsam de honhommɔne ahyɛ no ma nti na otumi tu ahonhommɔne no.”</para>
  <para style="s1">Ayamhyehye</para>
  <para style="p">
    <verse number="35" style="v"/>Yesu kyinkyinii nkurow so ne nkuraa ase kaa Onyankopɔn Ahenni no ho asɛmpa wɔ wɔn hyiadan mu. Baabiara a ɔkɔe no, ɔsaa nyarewa ahorow bebree. <verse number="36" style="v"/>Bere a Yesu huu nnipadɔm no no, ne yam hyehyee no maa wɔn, efisɛ, ohui sɛ ɔhaw ahorow gu wɔn so a wonhu nea wɔnyɛ ne nea wɔmfa a wobenya mmoa nso. Wɔte sɛ nguan a wonni hwɛfo. <verse number="37" style="v"/>Ɛha na Yesu ka kyerɛɛ nʼasuafo no se, “Otwa adwuma no dɔɔso, na adwumayɛfo no de, wosua. <verse number="38" style="v"/>Enti monsrɛ adwumawura no na ɔmma adwumayɛfo bebree mmra ne twa adwuma no mu.”</para>
  <chapter number="10" style="c"/>
  <para style="s1">Asuafo dumien no</para>
  <para style="p">
    <verse number="1" style="v"/>Yesu frɛɛ nʼasuafo dumien no baa ne nkyɛn, na ɔmaa wɔn tumi sɛ wontu ahonhommɔne na wɔnsa nyarewa ne ahoɔmmerɛw nyinaa.</para>
  <para style="p">
    <verse number="2" style="v"/>Yesu asuafo dumien no din ni: Simon a ne din baako ne Petro ne ne nua Andrea; Yakobo ne ne nua Yohane a wɔyɛ Sebedeo mma no; <verse number="3" style="v"/>Filipo ne Bartolomeo, Toma ne towgyefo Mateo, Yakobo, Alfeo ba ɛne Tadeo, <verse number="4" style="v"/>Simon a ofi Kana, ne Yuda Iskariot a akyiri yi, oyii Yesu mae no.</para>
  <para style="p">
    <verse number="5" style="v"/>Yesu somaa asomafo dumien no, hyɛɛ wɔn sɛ, “Monnkɔ nea Amanamanmufo wɔ anaa Samariafo kurow biara mu, <verse number="6" style="v"/>na mmom monkɔ Onyankopɔn nguan, a wɔwɔ Israel a wɔayera no nkyɛn. <verse number="7" style="v"/>Monkɔka nkyerɛ wɔn se, ‘Onyankopɔn Ahenni no abɛn!’ <verse number="8" style="v"/>Monsa ayarefo yare, munnyan awufo, momma akwatafo ho mfi, na muntu ahonhommɔne. Sɛnea munyaa no kwa no, saa ara na mo nso momfa mma kwa.</para>
  <para style="p">
    <verse number="9" style="v"/>“Mommfa sikakɔkɔɔ, dwetɛ, anaa kɔbere sika biara mmɔ mo ho. <verse number="10" style="v"/>Mommfa akwantubɔtɔ biara a mode nneɛma bi sɛ ntama, ntade anaa mpaboa bɛhyɛ mu. Poma mpo, munnkita bi. Ɛsɛ sɛ wɔn a moboa wɔn no tumi hwɛ mo. <verse number="11" style="v"/>Kurow biara a mobɛkɔ mu anaa akuraa biara a mobɛkɔ ase no, monhwehwɛ onipa a Onyamesuro wɔ ne mu akyi kwan, na montena ne nkyɛn kosi da a mubefi hɔ akɔ baabi foforo. <verse number="12" style="v"/>Sɛ mokɔ ofi bi mu a, munkyia wɔn se, ‘Asomdwoe nka mo!’ <verse number="13" style="v"/>Sɛ saa ofi no mufo gye mo fɛw so a, munhyira wɔn, na sɛ wɔannye mo de a, munnhyira wɔn. <verse number="14" style="v"/>Sɛ morefi ofi anaa kurow biara a wɔannye mo wɔ mu no mu akɔ a, momporoporow ofi no anaa kurow no mu mfuturu a ɛwɔ mo nan ase no ngu hɔ. <verse number="15" style="v"/>Nokware ni, atemmu da no, Sodom ne Gomora mpo benya baabi agyina wɔ Onyankopɔn anim sen saa kurow no.</para>
  <para style="s1">Ɔtaa ho nkɔmhyɛ</para>
  <para style="p">
    <verse number="16" style="v"/>“Monkae sɛ, meresoma mo sɛ nguan akɔ mpataku mu. Monyɛ anifere sɛ awɔ na munnwo sɛ mmorɔnoma. <verse number="17" style="v"/>Nanso, monhwɛ yiye wɔ nnipa ho! Wɔbɛkyere mo, adi mo asɛm, abɔ mo mmaa wɔ wɔn asɔredan mu. <verse number="18" style="v"/>Me nti, wɔde mo bɛkɔ atumfo ne ahene anim. Eyi bɛma mo anya kwan aka asɛmpa no akyerɛ wɔn ne Amanamanmufo no.</para>
  <para style="p">
    <verse number="19" style="v"/>“Sɛ wɔkyere mo a, munnnwen asɛm a mobɛka de ayi mo ho ano ho. Wɔde asɛm a mobɛka no bɛma mo bere a ɛsɛ mu. <verse number="20" style="v"/>Asɛm a mobɛka no remfi mo, na mmom, mo soro Agya no honhom na ɔnam mo so bɛkasa.</para>
  <para style="p">
    <verse number="21" style="v"/>“Onua beyi onua ama, na wɔakum no. Saa ara na agyanom nso beyi wɔn mma ama. Mma bɛsɔre atia wɔn awofo ama wɔakum wɔn. <verse number="22" style="v"/>Me nti, nnipa nyinaa bɛtan mo. Nanso, nea obetumi agyina pintinn akosi awiei no, wobegye no nkwa.</para>
  <para style="p">
    <verse number="23" style="v"/>“Sɛ wɔtaa mo kurow bi mu a, munguan nkɔ kurow foforo mu. Mereka nokware akyerɛ mo sɛ, morenwie Israel nkurow nyinaa mu adwumayɛ ansa na Onipa Ba no aba. <verse number="24" style="v"/>Osuani nsen ne kyerɛkyerɛfo, na akoa nso nsen ne wura. <verse number="25" style="v"/>Osuani sua ne kyerɛkyerɛfo, na akoa nso sua ne wura. Enti, sɛ me a meyɛ ofi no ti no wɔfrɛ me ‘Ɔbonsam’ a, dɛn din na wɔremfa mfrɛ mo! <verse number="26" style="v"/>Munnsuro wɔn a wobehunahuna mo. Mmere bi bɛba a nokware no bɛda adi. Nea wɔyɛ no kokoam no nyinaa bɛda adi.</para>
  <para style="p">
    <verse number="27" style="v"/>“Nea mereka makyerɛ mo wɔ sum mu yi, monka wɔ hann mu. Nea mereka agu mo asom yi, mompae mu nka wɔ adan atifi.</para>
  <para style="p">
    <verse number="28" style="v"/>“Munnsuro wɔn a wobetumi akum mo nipadua, nanso wɔrentumi nkum mo kra no. Onyankopɔn a obetumi akum nipadua no ne ɔkra wɔ amanehunu kurom no nko ara na munsuro no. <verse number="29" style="v"/>Wɔtɔn akasanoma gye ahe? Abien bo nyɛ pɛsewa pɛ? Nanso, akasanoma biara nni hɔ a obewu a mo Agya no nnim ho biribi. <verse number="30" style="v"/>Mo tinhwi mpo, wɔakan ne nyinaa. <verse number="31" style="v"/>Enti, munnsuro! Mosom bo ma Onyankopɔn sen nkasanoma.</para>
  <para style="p">
    <verse number="32" style="v"/>“Obiara a ɔbɛka se onim me nnipa anim no, me nso mɛka se minim no mʼagya a ɔwɔ soro no anim. <verse number="33" style="v"/>Nanso, obiara a ɔbɛka se onnim me nnipa anim no, me nso mɛka se minnim no wɔ mʼagya a ɔwɔ soro no anim.</para>
  <para style="s1">Ɛnyɛ asomdwoe, ɛyɛ ɔko</para>
  <para style="p">
    <verse number="34" style="v"/>“Munnsusuw sɛ mede asomdwoe na ɛbaa asase yi so! Ɛnyɛ asomdwoe na mede bae na mmom, ɔko na mede bae. <verse number="35" style="v"/>Maba sɛ mɛma ɔbabarima asɔre atia nʼagya, na ɔbabea asɔre atia ne na, na ɔbea warefo nso asɔre atia nʼasebea. <verse number="36" style="v"/>Obiara tamfo a ne ho yɛ hu no befi nʼankasa ne fi. <verse number="37" style="v"/>Nea ɔdɔ nʼagya anaa ne na kyɛn me no, rentumi nyɛ me de. Saa ara na nea ɔdɔ ne babarima anaa ne babea kyɛn me no, rentumi nyɛ me de ara nen. <verse number="38" style="v"/>Sɛ obi amfa nʼasennua na wammedi mʼakyi a, ɔrentumi nyɛ me de.</para>
  <para style="p">
    <verse number="39" style="v"/>“Sɛ woma wo kra som wo bo a, wobɛhwere wo kra no, nanso sɛ wode wo kra no ma me a, wobegye no nkwa.</para>
  <para style="p">
    <verse number="40" style="v"/>“Obiara a ogye mo no gye me, na nea ogye me no nso gye Onyankopɔn a ɔsomaa me no. <verse number="41" style="v"/>Sɛ wugye odiyifo bi sɛ ɔyɛ Onyankopɔn nipa nti a, wobetua wo so ka sɛ odiyifo no ara pɛ. Na sɛ wugye nipa trenee a, wubenya akatua sɛ onipa trenee.</para>
  <para style="p">
    <verse number="42" style="v"/>“Na obiara a ɔbɛma mʼakyidifo yi mu akumaa bi nsu anom no, onii no akatua remmɔ no da.”</para>
  <chapter number="11" style="c"/>
  <para style="s1">Yohane Osuboni ahoyeraw</para>
  <para style="p">
    <verse number="1" style="v"/>Yesu wiee nʼasuafo dumien no kasakyerɛ no, ofii hɔ kɔɔ nkurow a ɛbemmɛn no mu kɔkyerɛkyerɛɛ asɛm no.</para>
  <para style="p">
    <verse number="2" style="v"/>Yohane Osuboni a na saa bere no ɔda afiase no tee anwonwade a Yesu reyɛ no, ɔsomaa nʼasuafo bebisaa no se, <verse number="3" style="v"/>“Wone nea ɔreba no, anaa yɛnhwɛ ɔfoforo anim?”</para>
  <para style="p">
    <verse number="4" style="v"/>Yesu buaa wɔn se, “Monsan nkɔ nkɔka anwonwade a moahu ne nea moate nkyerɛ Yohane se, <verse number="5" style="v"/>‘Mema anifuraefo hu ade, mmubuafo nantew, akwatafo ho fi, asotifo te asɛm, na awufo nso nyan. Afei monka nkyerɛ no se, meka asɛmpa no kyerɛ ahiafo.’ <verse number="6" style="v"/>Monsan nka nkyerɛ no bio se, ‘Nhyira ne wɔn a wogye me di.’ ”</para>
  <para style="p">
    <verse number="7" style="v"/>Yohane asuafo no kɔe no, Yesu fitii ase kaa Yohane ho asɛm kyerɛɛ nnipadɔm no. Obisaa wɔn se, “Mokɔɔ sare so no, dɛn na mokɔe sɛ morekɔhwɛ? Sare a mframa rebɔ? <verse number="8" style="v"/>Anaa na mususuw sɛ mubehu ɔbarima bi a wahyehyɛ sɛ ɔhene ba te ahemfi? <verse number="9" style="v"/>Anaa Onyankopɔn odiyifo? Ɛnne, mereka makyerɛ mo se, ɔsen odiyifo. <verse number="10" style="v"/>Na Yohane ne onipa a wɔkaa ne ho asɛm se, ‘Mɛsoma me bɔfo adi wʼanim, na ɔno na obesiesie wʼanim kwan.’</para>
  <para style="p">
    <verse number="11" style="v"/>“Nokware ni, nnipa nyinaa mu, obiara nni hɔ a wagye din sɛ Yohane Osuboni. Nanso, nea ɔyɛ aketewa koraa wɔ ɔsoro ahenni mu no yɛ ɔkɛse sen no! <verse number="12" style="v"/>Na efi bere a Yohane Osuboni fii ase kaa asɛmpa no, bɔɔ nkurɔfo asu de besi nnɛ no, nnipa bebree a wɔaso asɛm no mu dennen no repere akɔ ɔsoro ahenni no mu. <verse number="13" style="v"/>Ansa na Yohane rebɛba no, na adiyifo ne Mose mmara no aka ɔsoro ahenni no ho asɛm dedaw. <verse number="14" style="v"/>Sɛ mopɛ sɛ mote nea mereka no ase de a, Yohane no, ɔno ne Elia a adiyifo no hyɛɛ ne ho nkɔm sɛ ɔbɛba no. <verse number="15" style="v"/>Nea ɔwɔ aso no, ontie!</para>
  <para style="p">
    <verse number="16" style="v"/>“Dɛn ho na metumi de nnɛɛmmafo yi atoto? Wɔte sɛ mmofra a wɔte baabi redi agoru. Ɛfa ka kyerɛ ɛfa se, <verse number="17" style="v"/>‘Yɛtoo anigye nnwom maa mo, nso moansaw. Yɛtoo awerɛhow nnwom nso maa mo, nanso moansu.’ <verse number="18" style="v"/>Yohane bae a onnidi na ɔnnom nsa no, wose, ɔwɔ honhommɔne. <verse number="19" style="v"/>Onipa Ba no bae a odidi na ɔnom no nso, wose, ‘Monhwɛ odidifo ne ɔsanomfo a ɔne towgyefo ne nnebɔneyɛfo fa nnamfo.’ Nanso nea efi Onyankopɔn nyansa mu ba no, ma nokware da adi.”</para>
  <para style="s1">Korasin, Betsaida ne Kapernaum, munnue!</para>
  <para style="p">
    <verse number="20" style="v"/>Afei ofitii ase kaa nkurow a ɔyɛɛ anwonwade ahorow wɔ hɔ nanso wɔansakra wɔn adwene no anim se,</para>
  <para style="p">
    <verse number="21" style="v"/>“Korasin, due! Betsaida, due! Anwonwade a meyɛe wɔ mo mu no, sɛ meyɛɛ wɔ Tiro ne Sidon a, anka ɛhɔfo no de awerɛhow ne ahonu asakra wɔn adwene dedaw. <verse number="22" style="v"/>Atemmu da no, asɛm a ɛbɛto wɔn no bɛsen nea ɛbɛto Tiro ne Sidon! <verse number="23" style="v"/>Na wo, Kapernaum, wopɛ sɛ woma wo ho so, nanso wɔbɛbrɛ wo ase de wo akɔ amanehunu kurom. Anwonwade a meyɛe wɔ wo hɔ no, sɛ wɔyɛe wɔ Sodom a, anka ɛda so wɔ hɔ besi nnɛ. <verse number="24" style="v"/>Mereka nokware akyerɛ mo se, atemmu da no, Tiro ne Sidon benya gyinabea pa asen mo!”</para>
  <para style="s1">Agya no ayeyi</para>
  <para style="p">
    <verse number="25" style="v"/>Asɛnka no akyi Yesu bɔɔ mpae se, “Agya, ɔsoro ne asase wura, meda wo ase sɛ woanna nokware no adi ankyerɛ wɔn a wosusuw sɛ wɔyɛ anyansafo, na mmom wodaa no adi kyerɛɛ mmofra nkumaa. <verse number="26" style="v"/>Nanso, Agya, wo pɛ mu na woma ɛbaa saa.</para>
  <para style="p">
    <verse number="27" style="v"/>“Mʼagya no de nneɛma nyinaa ahyɛ me nsa. Agya no nim Ɔba no nko ara. Ɔba no nso nim Agya no. Wɔn a Ɔba no aka Agya no ho asɛm akyerɛ wɔn no nso nim Agya no. <verse number="28" style="v"/>Mo a moayɛ adwuma abrɛ na wɔasoa mo nnosoa nyinaa, mommra me nkyɛn, na mɛma mo ahome. <verse number="29" style="v"/>Muntie me nkyerɛkyerɛ na munsua nea mekyerɛ mo no nso, efisɛ, midwo, na mebrɛ me ho ase. Na mubenya home ama mo kra. <verse number="30" style="v"/>Efisɛ, nkyerɛkyerɛ a mɛkyerɛkyerɛ mo no sua yɛ mmerɛw, na dwuma a mɛma mo adi no nso nyɛ den.”</para>
  <chapter number="12" style="c"/>
  <para style="s1">Homeda ho asɛnka</para>
  <para style="p">
    <verse number="1" style="v"/>Homeda bi, Yesu ne nʼasuafo no kɔfaa aburowfuw bi mu. Wɔnam aburowfuw no mu no, ɔkɔm dee asuafo no ma wɔpempanee aburow no bi wee.</para>
  <para style="p">
    <verse number="2" style="v"/>Farisifo bi huu nea asuafo no reyɛ no, anyɛ wɔn abodwo. Wobisaa Yesu se, “Woahu sɛ wʼasuafo no abu Homeda mmara no so?”</para>
  <para style="p">
    <verse number="3" style="v"/>Yesu nso bisaa wɔn se, “Monkenkanee nea ɔhene Dawid yɛe, bere a ɔkɔm dee ɔne wɔn a na wɔka ne ho no? <verse number="4" style="v"/>Wɔkɔɔ Onyankopɔn fi kodii abodoo a wɔde abɔ afɔre a anka wonni ho kwan sɛ wodi, gye ɔsɔfo nko ara no. Ɛno nso yɛ mmara so bu. <verse number="5" style="v"/>Na monsan nkan mfii Mose mmara no mu sɛ, asɔfo a wɔyɛ asɔrefi adwuma no tumi yɛ adwuma Homeda nso? <verse number="6" style="v"/>Mereka ama mo ate ase sɛ, nea ɔkyɛn asɔrefi no wɔ ha! <verse number="7" style="v"/>Sɛ moakan, ate asɛm a ese, ‘Mmɔborɔhunu na mepɛ, na ɛnyɛ afɔrebɔ’ no ase yiye a, anka moremmu wɔn a wonni fɔ no fɔ. <verse number="8" style="v"/>Na me, Onipa Ba no, meyɛ Homeda no wura.”</para>
  <para style="p">
    <verse number="9" style="v"/>Yesu fii nea ɔwɔ hɔ kɔɔ hyiadan mu. <verse number="10" style="v"/>Ohuu ɔbarima bi wɔ ɔdan mu hɔ a ne nsa baako awu. Farisifo no bisaa Yesu se, “Enti mmara ma ho kwan sɛ obi sa yare Homeda anaa?” Wobisaa eyi sɛnea ɛbɛyɛ a wobenya ɔkwan atoto nʼano na wɔakyere no! <verse number="11" style="v"/>Yesu buaa wɔn se, “Mo mu hena na ɔwɔ oguan baako, na sɛ ɔkɔtɔ amoa mu Homeda a, ɔrenyi no? Ɔkwan biara so, wobɛkɔ akoyi no. <verse number="12" style="v"/>Onipa som bo sen oguan! Eyi nti ɛwɔ ho kwan sɛ wɔyɛ papa Homeda.” <verse number="13" style="v"/>Afei Yesu ka kyerɛɛ nea ne nsa awu no se, “Teɛ wo nsa!” Ɔyarefo no teɛɛ ne nsa. Ɔteɛɛ ne nsa no, ahoɔden baa mu ma ɛyɛɛ sɛ baako no.</para>
  <para style="p">
    <verse number="14" style="v"/>Farisifo no fii adi kotuu sɛnea ɛbɛyɛ a wɔbɛkyere Yesu, akum no, no ho agyina. <verse number="15" style="v"/>Esiane sɛ na onim pɔw a wɔrebɔ wɔ ne ho no nti, ofii hyiadan no mu maa nnipadɔm dii nʼakyi. Ɔsaa wɔn mu ayarefo no nyinaa yare. <verse number="16" style="v"/>Nanso ɔbɔɔ wɔn ano sɛ wɔmmɔ nʼanwonwade a ɔyɛe no ho dawuru. <verse number="17" style="v"/>Eyi maa nkɔm a Odiyifo Yesaia hyɛe se, <verse number="18" style="v"/>“Monhwɛ mʼakoa a mayi no, nea medɔ no a me kra ani sɔ no; mede me honhom megu ne so. Na wabu amanaman atɛn. <verse number="19" style="v"/>Ɔrenko, na ɔrenteɛteɛm. Na obi rente ne nne abɔnten so! <verse number="20" style="v"/>Ɔrensɛe nea ɛyɛ mmerɛw. Ɔrempa anidaso a esua; ɔde ne nkonimdi betwa basabasayɛ nyinaa tiaa. <verse number="21" style="v"/>Na ne din bɛyɛ amanaman nyinaa anidaso no, baa mu.”</para>
  <para style="s1">Farisifo ka se Yesu yɛ ɔbonsam</para>
  <para style="p">
    <verse number="22" style="v"/>Afei wɔde obi a ɔyɛ mumu, yɛ onifuraefo, na honhommɔne nso wɔ ne so, brɛɛ Yesu sɛ ɔnsa no yare. Yesu saa no yare ma ɔkasae, san huu ade. <verse number="23" style="v"/>Nnipadɔm a wɔwɔ hɔ no ho dwiriw wɔn. Wɔkae se, “Gyama Yesu yi ne Agyenkwa no!”</para>
  <para style="p">
    <verse number="24" style="v"/>Nanso Farisifo no tee anwonwade a Yesu yɛe no, wɔkae se, “Ɔnam ahonhommɔne nyinaa panyin, ɔbonsam, Beelsebul no so na etu ahonhommɔne.”</para>
  <para style="p">
    <verse number="25" style="v"/>Yesu huu wɔn adwene maa wɔn mmuae se, “Ahemman biara a edi mpaapaemu no dan amamfo. Saa ara nso na kurow anaa ofi biara a edi mpaapaemu no ntumi nnyina. <verse number="26" style="v"/>Na sɛ ɔbonsam retu ɔbonsam a, na ɛkyerɛ sɛ, ɔne ne ho na ɛreko, de asɛe nʼahemman. <verse number="27" style="v"/>Sɛ muse menam ɔbonsam tumi so na etu ahonhommɔne a, tumi bɛn so na mo nkurɔfo gyina tu ahonhommɔne? Mo ara mo nkurɔfo mmua mfa. <verse number="28" style="v"/>Na sɛ mede Onyankopɔn honhom na etu ahonhommɔne de a, na Onyankopɔn Ahenni aba mo so. <verse number="29" style="v"/>Obi ntumi nkɔ ɔbonsam ahemman mu nkowia no, gye sɛ, onipa ko no di kan de hama kyekyere no. Ɛno ansa na wubetumi awia no. <verse number="30" style="v"/>Obiara a onni mʼafa no, tia me. Na nea ɔmmoa me mma me mmoaboa ano no nso hwete mu.</para>
  <para style="p">
    <verse number="31" style="v"/>“Mereka akyerɛ mo se, wɔde bɔne ne abususɛm nyinaa bɛkyɛ nnipa, nanso nea ɔbɛka abususɛm atia Honhom Kronkron no de, wɔremfa nkyɛ no. <verse number="32" style="v"/>Nea ɔbɛkasa atia Onipa Ba no, wɔde bɛkyɛ no. Nanso, nea ɔbɛkasa atia Honhom Kronkron no de, wɔremfa nkyɛ no da biara da.</para>
  <para style="s1">Dua ne nʼaba</para>
  <para style="p">
    <verse number="33" style="v"/>“Dua biara aba na wɔde hu ne su. Dua pa sow aba pa, na dua bɔne nso sow aba bɔne. <verse number="34" style="v"/>Awɔ mma! Ɛbɛyɛ dɛn na nnebɔneyɛfo sɛ mo atumi aka nea eye ho asɛm? Nea ayɛ koma ma abu so no na ano ka. <verse number="35" style="v"/>Onipa pa anom asɛm da nnepa a ɛwɔ ne mu no adi. Saa ara na onipa bɔne nso anom asɛm da nnebɔne a ɛwɔ ne mu no adi. <verse number="36" style="v"/>Mereka makyerɛ mo se, atemmu da no, asɛnhunu biara a obi aka no, obebu ho akontaa. <verse number="37" style="v"/>Wʼanom asɛm so, na wɔnam bebu wo bem anaa fɔ.”</para>
  <para style="s1">Wɔpɛ sɛ Yesu yɛ nsɛnkyerɛnne bi</para>
  <para style="p">
    <verse number="38" style="v"/>Da bi, Yudafo mpanyimfo bi a Farisifo bi ka wɔn ho, baa Yesu nkyɛn, bɛka kyerɛɛ no se, ɔnyɛ nsɛnkyerɛnne bi nkyerɛ wɔn.</para>
  <para style="p">
    <verse number="39" style="v"/>Yesu buaa wɔn se, “Ɔman a wɔyɛ nnebɔneyɛfo a wonni gyidi, na wɔpɛ sɛ wohu nsɛnkyerɛnne. Nanso wɔrenhu nsɛnkyerɛnne biara ka odiyifo Yona de no ho. <verse number="40" style="v"/>Na sɛnea Yona kodii bonsu yam nnansa no, saa ara na ɛsɛ sɛ onipa Ba no kodi asase mu nnansa. <verse number="41" style="v"/>Atemmu da no, Niniwe mmarima bɛsɔre atia nnɛɛmma yi na wɔabu mo fɔ, efisɛ, bere a Yona kaa asɛmpa no, wɔsakraa wɔn adwene. Nanso nea ɔsen Yona wɔ ha, nso munnye no nni. <verse number="42" style="v"/>Atemmu da no, Sheba hemmea bɛsɔre atia ɔman yi, efisɛ, ofi asase ano nohɔ betiee ɔhene Solomo nyansa. Merema mo ate ase sɛ, nea ɔsen ɔhene Solomo no wɔ ha nanso, mompɛ sɛ mutie no.</para>
  <para style="p">
    <verse number="43" style="v"/>“Saa ɔman debɔneyɛfo yi te sɛ obi a honhommɔne wɔ ne so. Sɛ honhommɔne no tu fi ne mu a, ekyinkyin, hwehwɛ homebea nanso, ennya bi. <verse number="44" style="v"/>Sɛ ɛba saa a, nea honhommɔne no ka ne sɛ, ‘Mɛsan makɔ onipa a mifi ne mu bae no mu bio.’ Ɔsan kɔ onipa no mu a, ohu sɛ, ne mu da mpan, na wasiesie hɔ fɛfɛɛfɛ. <verse number="45" style="v"/>Afei ɔsan nʼakyi kɔfa ahonhommɔne afoforo ason a wɔyɛ den kyɛn no ba ma wɔn nyinaa bɛtena ne mu. Eyi ma onipa no asetena no sɛe kyɛn ne kan asetena no.”</para>
  <para style="s1">Yesu ne ne na ne ne nuanom</para>
  <para style="p">
    <verse number="46" style="v"/>Bere a Yesu reka asɛmpa akyerɛ nnipadɔm wɔ ofi bi mu no, ne na ne ne nuanom begyinaa afikyiri pɛe sɛ wɔne no kasa. <verse number="47" style="v"/>Nnipa a wɔwɔ hɔ no mu baako kɔka kyerɛɛ Yesu se, “Wo na ne wo nuanom gyina afikyiri hɔ pɛ sɛ wɔne wo kasa.” <verse number="48" style="v"/>Yesu kae se, “Hena ne me na? Ɛhefo ne me nuanom?” <verse number="49" style="v"/>Ɔkaa saa wiei no, ɔde ne nsa kyerɛɛ nnipadɔm no ka kyerɛɛ nʼasuafo no se, “Eyinom ne me na ne me nuanom.” <verse number="50" style="v"/>Ɔsan kae bio se, “Obiara a ɔbɛyɛ mʼagya a ɔwɔ soro no apɛde no, ɔno ne me nuabarima, ne me nuabea, ne me na.”</para>
  <chapter number="13" style="c"/>
  <para style="s1">Okuafo ho bɛ</para>
  <para style="p">
    <verse number="1" style="v"/>Da no ara, Yesu fii adi kɔtenaa mpoano. <verse number="2" style="v"/>Nnipakuw kɔɔ ne nkyɛn wɔ hɔ. Ɔkɔtenaa ɔkorow bi mu a na nnipakuw no nso gyinagyina mpoano hɔ. <verse number="3" style="v"/>Ofitii ase kyerɛkyerɛɛ wɔn abebu mu se, “Da bi okuafo bi kɔɔ nʼafum koguu aba. <verse number="4" style="v"/>Ogu so regu no, aba no bi guu ɔkwan mu ma nnomaa bɛsosɔw ne nyinaa. <verse number="5" style="v"/>Ebi nso koguu abotan so. Ankyɛ na aba no fifii. <verse number="6" style="v"/>Esiane sɛ na dɔte a ɛwɔ abotan no so no sua no nti, owia bɔɔ so no ne nyinaa hyewee. <verse number="7" style="v"/>Aba no bi nso guu nsɔe mu. Efifii no, nsɔe no kyekyeree no ma ewui. <verse number="8" style="v"/>Nanso aba no bi guu asase pa mu. Enyinii, sow aba mmɔho aduasa; ebi aduosia, ɛnna afoforo nso, ɔha. <verse number="9" style="v"/>Nea ɔwɔ aso no, ma ontie!”</para>
  <para style="s1">Nea enti a Yesu kasa abebu mu</para>
  <para style="p">
    <verse number="10" style="v"/>Owiee ne nkyerɛkyerɛ no, nʼasuafo no baa ne nkyɛn bebisaa no se, “Adɛn na daa wonam abebu so kasa kyerɛ nnipa no?”</para>
  <para style="p">
    <verse number="11" style="v"/>Yesu buaa wɔn se, “Mo de, wɔde ɔsoro ahenni no ho ahintasɛm ama mo; na wɔn de, wɔmfa mmaa wɔn.</para>
  <para style="p">
    <verse number="12" style="v"/>“Nea ɔwɔ biribi no, wɔbɛma no bi aka ho na wanya ma abu no so. Na nea onni ahe bi no, kakra a ɔwɔ no mpo, wobegye afi ne nsam. <verse number="13" style="v"/>Nea enti a ɛma mekasa kyerɛ wɔn abebu mu no ne sɛ, ‘Wohu, nanso wonhu. Wɔte, na wɔnte ase.’</para>
  <para style="p">
    <verse number="14" style="v"/>“Eyi maa Yesaia nkɔm a ɔhyɛe se, ‘Ɔte de mobɛte, nanso morente ase; ohu de mubehu, nanso morenhu. <verse number="15" style="v"/>Efisɛ, ɔman yi koma apirim. Wɔyɛ asoɔden; wɔakatakata wɔn ani. Sɛ ɛnte saa a anka wɔn ani behu ade, na wɔn koma ate asɛm ase, na wɔanu wɔn ho, asan aba me nkyɛn, na masa wɔn yare no baa mu.’ <verse number="16" style="v"/>Na mo de, wɔahyira mo ani sɛ enhu ade; wɔahyira mo aso sɛ ɛnte asɛm. <verse number="17" style="v"/>Na me de, mereka akyerɛ mo se, adiyifo ne atreneefo pii pɛe sɛ wohu nea muhu no, nanso wɔanhu. Wɔpɛe sɛ wɔte nea mote, nanso wɔante.</para>
  <para style="s1">Okuafo ho bɛ no asekyerɛ</para>
  <para style="p">
    <verse number="18" style="v"/>“Afei muntie bɛ a ɛfa okuafo a ɔkoguu aba wɔ nʼafum no ho no asekyerɛ. <verse number="19" style="v"/>Wɔn a wotie Onyankopɔn asɛm no, na wɔnte ase no te sɛ aba a eguu kwan mu no. Ɔbɔnefo no ba behwim nea wɔadua wɔ wɔn koma mu no. <verse number="20" style="v"/>Aba a eguu abotan so no gyina hɔ ma wɔn a wɔte asɛm no na wɔde anigye so mu. <verse number="21" style="v"/>Nanso asɛm no ntim wɔ wɔn mu. Eyi nti ɛnkyɛ na asɛm no awu. Esiane sɛ asɛm no awu nti, sɛ ɔhaw anaa ɔtaa bi ba a, wɔpa abaw. <verse number="22" style="v"/>Aba a eguu nsɔe mu no gyina hɔ ma wɔn a wotie asɛm no, nanso wiase yi mu abrabɔ mu haw ne agyapade ho dwene nti, ɛmma asɛm no ntumi nyɛ wɔn mu adwuma. <verse number="23" style="v"/>Na aba a eguu asase pa mu no gyina hɔ ma wɔn a wotie asɛm no, na wɔte ase. Wɔsow aba mmɔho aduasa; ebi aduosia; ɛnna afoforo nso, ɔha.”</para>
  <para style="s1">Wura ne aburow ho bɛ</para>
  <para style="p">
    <verse number="24" style="v"/>Yesu de bɛ foforo kaa asɛm se, “Ɔsoro ahenni no te sɛ okuafo bi a oduaa aburow wɔ nʼafum. <verse number="25" style="v"/>Da koro anadwo a wada no, ne tamfo nso beduaa wura fraa aburow a wadua no. <verse number="26" style="v"/>Aburow no renyin no, na wura no nso renyin.</para>
  <para style="p">
    <verse number="27" style="v"/>“Okuafo no apaafo bɛka kyerɛɛ no se, ‘Owura, aburow a wuduae no, wura bi afifi wɔ ase!’ Okuafo no buae se,</para>
  <para style="p">
    <verse number="28" style="v"/>“ ‘Ɔtamfo bi na oduae!’ Apaafo no bisaa no se, ‘Wopɛ sɛ yɛkotutu saa wura no anaa?’</para>
  <para style="p">
    <verse number="29" style="v"/>“Obuaa wɔn se, ‘Dabida!’ Anhwɛ a, na moatutu aburow no bi afra wura no. <verse number="30" style="v"/>Momma ne nyinaa nnyin nkosi twabere, na mama atwafo ayiyi wura no afi aburow no mu ahyew, na wɔde aburow no nso agu asan so.”</para>
  <para style="s1">Onyaa aba ho bɛ</para>
  <para style="p">
    <verse number="31" style="v"/>Yesu buu wɔn bɛ foforo se, “Ɔsoro ahenni no te sɛ onyaa aba ketewaa bi a obi duae wɔ nʼafum. <verse number="32" style="v"/>Ɛyɛ aba ketewaa bi, nanso sɛ enyin a, ɛyɛ dutan kɛse ma nnomaa kɔsisi nʼabaa so.”</para>
  <para style="s1">Mmɔkaw ho bɛ</para>
  <para style="p">
    <verse number="33" style="v"/>Obuu wɔn bɛ foforo se, “Ɔsoro ahenni no te sɛ abodootofo a ɔde mmɔkaw fra mmɔre na ɔka fra kosi sɛ mmɔkaw no bɛfra mmɔre no nyinaa yiye, na ama atu.”</para>
  <para style="p">
    <verse number="34" style="v"/>Yesu nam abebu so na ɔkasa kyerɛɛ nnipadɔm no. <verse number="35" style="v"/>Esiane sɛ na adiyifo ahyɛ nkɔm sɛ ɔnam abebu so bɛkasa nti, wanka asɛm a wamfa abebu amfra mu. Nkɔm a adiyifo no hyɛe ne sɛ, “Mɛkasa abebu mu, na maka anwonwade mu ahintasɛm a efi adebɔ mfitiase.”</para>
  <para style="s1">Wura ne aburow ho bɛ no asekyerɛ</para>
  <para style="p">
    <verse number="36" style="v"/>Afei, Yesu fii nnipadɔm no nkyɛn kɔɔ fie. Nʼasuafo no baa ne nkyɛn bɛka kyerɛɛ no se, ɔnkyerɛ wɔn abebu a ɛfa wura ne aburow ho no ase.</para>
  <para style="p">
    <verse number="37" style="v"/>Yesu buaa wɔn se, “Me, Onipa Ba no, mene okuafo a oduaa aburow no. <verse number="38" style="v"/>Afuw no ne wiase, na aburow no nso gyina hɔ ma wɔn a wɔyɛ ahenni no mma; wura no nso gyina hɔ ma wɔn a wɔyɛ ɔbonsam mma. <verse number="39" style="v"/>Ɔtamfo a oduaa wura fraa aburow no ne ɔbɔnefo no. Otwabere no yɛ wiase awiei; atwafo no ne abɔfo.</para>
  <para style="p">
    <verse number="40" style="v"/>“Sɛnea asɛnka no mu, wotutuu wura no fii aburow no mu kɔhyewee no, saa ara na ɛbɛyɛ wiase awiei. <verse number="41" style="v"/>Onipa Ba no bɛsoma nʼabɔfo na wɔabɛboaboa wɔn a wɔpɛ bɔne, nsɛmmɔnedifo nyinaa ano afi ahenni no mu, <verse number="42" style="v"/>na wɔatow wɔn agu ogyatannaa no mu, ahyew wɔn. Ɛhɔ na osu ne agyaadwo wɔ. <verse number="43" style="v"/>Na atreneefo no bɛhyerɛn sɛ owia wɔ wɔn Agya ahenni no mu. Nea ɔwɔ aso no, ma ontie!”</para>
  <para style="s1">Agyapade ho bɛ</para>
  <para style="p">
    <verse number="44" style="v"/>Yesu toaa abebu no so se, “Ɔsoro ahenni no te sɛ agyapade bi a obi kohui wɔ afuw bi mu, na ɔde ahopere kɔtɔn nʼahode nyinaa, nyaa sika a ɛbɛso saa afuw no tɔ, na ne nsa aka agyapade no!</para>
  <para style="s1">Ahene pa ho bɛ</para>
  <para style="p">
    <verse number="45" style="v"/>“Bio, Ɔsoro ahenni no te sɛ obi a odi ahene pa ho gua a ɔrepɛ ahene pa atɔ. <verse number="46" style="v"/>Ɔkonyaa bi a ɛyɛ fɛ mmoroso, enti ɔkɔtɔn nʼahode nyinaa de kɔtɔe!”</para>
  <para style="s1">Asaugu ho bɛ</para>
  <para style="p">
    <verse number="47" style="v"/>Yesu toaa so bio se, “Ɔsoro ahenni no te sɛ obi a ɔkoguu asau wɔ asu bi mu yii nsumnam ahorow bebree. <verse number="48" style="v"/>Asau no yɛɛ ma no, ɔtwe baa koko so. Afei, ɔtenaa ase yiyii nam pa no guu kɛntɛn mu, ɛnna ɔtow nea enye no gui. <verse number="49" style="v"/>Saa ara na wiase awiei bɛyɛ. Abɔfo no bɛba abɛpaw nnebɔneyɛfo no afi atreneefo no mu, <verse number="50" style="v"/>na wɔatow nnebɔneyɛfo no agu ogyatannaa no mu; ɛhɔ na osu ne agyaadwo wɔ. <verse number="51" style="v"/>Mote ase?” Nʼasuafo no buaa no se, “Yiw.”</para>
  <para style="p">
    <verse number="52" style="v"/>Yesu toaa ne nkyerɛkyerɛ no so se, “Kyerɛwsɛm no akyerɛkyerɛfo a wɔabɛyɛ mʼasuafo no te sɛ ofiwura a wayi nʼagyapade foforo ne dedaw nyinaa adi.”</para>
  <para style="s1">Wɔpo Yesu wɔ Nasaret</para>
  <para style="p">
    <verse number="53" style="v"/>Yesu wiee nʼabebu no, ofii nea ɔwɔ hɔ. <verse number="54" style="v"/>Ɔkɔɔ ne kurom Nasaret. Ɔkyerɛkyerɛɛ wɔn hyiadan mu maa wɔn a wotiee no no ho dwiriw wɔn. Wobisabisaa wɔn ho wɔn ho se, “Ɛhe na saa ɔbarima yi konyaa nyansa a ɔde yɛ anwonwade sɛɛ yi?</para>
  <para style="p">
    <verse number="55" style="v"/>“Ɛnyɛ kapentani no ba no ni? Ɛnyɛ ne na ne Maria? Ɛnyɛ ne nuammarimanom ne Yakobo ne Yosef ne Simon ne Yuda? <verse number="56" style="v"/>Ɛnyɛ yɛne ne nuammeanom na ɛte ha? Na afei, ɛhe na okonyaa eyinom nyinaa yi?” <verse number="57" style="v"/>Wɔn bo fuw no. Yesu ka kyerɛɛ wɔn se, “Odiyifo wɔ anuonyam wɔ baabiara, gye ne man mu anaa ne nkurɔfo mu!” <verse number="58" style="v"/>Esiane sɛ wɔannye no anni no nti, wanyɛ anwonwade bebree wɔ hɔ!</para>
  <chapter number="14" style="c"/>
  <para style="s1">Yohane Osuboni kum</para>
  <para style="p">
    <verse number="1" style="v"/>Bere no mu ara, na Herode a na odi hene wɔ Galilea no tee Yesu nka. <verse number="2" style="v"/>Ɔtee Yesu nka no, nea ɔka kyerɛɛ nʼasomfo ne sɛ, “Ɛnyɛ obiara sɛ Yohane Osuboni na wasɔre afi awufo mu. Eyi nti na wanya tumi foforo de reyɛ anwonwade ahorow yi.”</para>
  <para style="p">
    <verse number="3" style="v"/>Saa bere no, na Herode ama wɔakyere Yohane Osuboni ato afiase, efisɛ, na wakasa atia Herodia ne Herode aware no <verse number="4" style="v"/>se, Herode aware ne nua Filipo yere. <verse number="5" style="v"/>Herode pɛe sɛ okum Yohane. Nanso, na osuro sɛ, sɛ okum no a, basabasa bɛba ɔman no mu. Efisɛ, na nnipa no nyinaa bu Yohane sɛ odiyifo.</para>
  <para style="p">
    <verse number="6" style="v"/>Ɛbae sɛ na Herode redi nʼawoda. Awoda no ase, Herodia babea besawee ma ɛyɛɛ Herode fɛ. <verse number="7" style="v"/>Eyi maa Herode kaa ntam, hyɛɛ no bɔ se, ommisa nea ɔpɛ biara na ɔde bɛma no. <verse number="8" style="v"/>Ababaa yi ne na Herodia tuu no fo se, ommmisa biribiara sɛ Yohane ti a wɔatwa ato prɛte mu.</para>
  <para style="p">
    <verse number="9" style="v"/>Herode tee asɛm yi no, ɛyɛɛ no yaw ma ɛhaw no. Nanso, esiane ntam a waka wɔ nnipa a wɔahyia hɔ no anim no nti, ɔhyɛ ma wɔyɛɛ nea ababaa no hwehwɛ no maa no.</para>
  <para style="p">
    <verse number="10" style="v"/>Herode soma ma wɔkotwaa Yohane ti wɔ afiase hɔ. <verse number="11" style="v"/>Wɔde ti a wɔatwa no too prɛte mu de brɛɛ ababaa no ma ɔde kɔmaa ne na.</para>
  <para style="p">
    <verse number="12" style="v"/>Yohane asuafo no bɛfaa nʼamu no kosiee no. Eyi akyi, wɔkɔbɔɔ Yohane wu no ho amanneɛ kyerɛɛ Yesu.</para>
  <para style="s1">Yesu ma nnipa mpemnum aduan</para>
  <para style="p">
    <verse number="13" style="v"/>Yesu tee Yohane Osuboni wu no, ɔtew ne ho kɔtenaa baabi. Nnipa tee ne nka ma wɔnam fam fii wɔn nkurow ne wɔn nkuraase tiw no kɔɔ nea ɔwɔ hɔ.</para>
  <para style="p">
    <verse number="14" style="v"/>Yesu fii ɔkorow no mu baa nea nnipa no wɔ hɔ no. Ohuu nnipadɔm no, ne yam hyehyee no maa wɔn. Eyi ma ɔsaa ayarefo a wɔwɔ wɔn mu no yare.</para>
  <para style="p">
    <verse number="15" style="v"/>Anim rebiribiri no, Yesu asuafo no baa ne nkyɛn bɛka kyerɛɛ no se, “Ade resa. Aduan biara nso nni ha. Ɛha nso mmɛn kurow biara. Enti, gya nnipa no kwan na wɔnkɔhwehwɛ aduan ntɔ nni wɔ kurow no bi so.”</para>
  <para style="p">
    <verse number="16" style="v"/>Yesu buaa wɔn se, “Ɛho nhia sɛ wɔkɔ; momma wɔn aduan nni!”</para>
  <para style="p">
    <verse number="17" style="v"/>Asuafo no ka kyerɛɛ no se, “Nea yɛwɔ nyinaa yɛ abodoo anum ne mpataa abien pɛ.”</para>
  <para style="p">
    <verse number="18" style="v"/>Yesu ka kyerɛɛ wɔn se, “Momfa mmrɛ me.”</para>
  <para style="p">
    <verse number="19" style="v"/>Afei ɔka kyerɛɛ nnipadɔm no ma wɔtenatenaa ase wɔ sare no so. Ɔhwɛɛ soro bɔɔ mpae, hyiraa aduan no so. Afei obubuu mu de maa nʼasuafo no ma wɔkyekyɛ maa nnipadɔm no. <verse number="20" style="v"/>Obiara dii nea wɔde maa no no mee pintinn. Afei asuafo no boaboaa nea wodi ma ɛkae no ano no, ɛyɛɛ nkɛntɛmma dumien. <verse number="21" style="v"/>Mmarima a wodii aduan no dodow bɛyɛ mpemnum a mmea ne mmofra nka ho.</para>
  <para style="s1">Yesu nantew nsu ani</para>
  <para style="p">
    <verse number="22" style="v"/>Nnipadɔm no didi wiei pɛ, Yesu ka kyerɛɛ nʼasuafo no se, wɔntena ɔkorow no mu nni kan ntwa nkɔ asuogya nohɔ, na ɔno de, ɔretena hɔ agya nnipa no kwan.</para>
  <para style="p">
    <verse number="23" style="v"/>Ogyaa wɔn kwan wiei no, ɔkɔɔ bepɔw bi so kɔbɔɔ mpae. Onwini dwoe no, na aka Yesu nko ara wɔ nea ɔwɔ hɔ. <verse number="24" style="v"/>Saa bere no, na ɔkorow a na asuafo no te mu no adu akyiri. Mframa fitii ase bɔe dennen maa po no bɔɔ asorɔkye dwiradwiraa ɔkorow a na asuafo no te mu no.</para>
  <para style="p">
    <verse number="25" style="v"/>Ahemanakye bɛyɛ nnɔnan bere mu no, Yesu nam po no ani baa asuafo no nkyɛn. <verse number="26" style="v"/>Bere a asuafo no huu obi sɛ ɔnam nsu no ani reba wɔn nkyɛn no, wosuroe, efisɛ, na wosusuw sɛ wɔahu ɔsaman. Ɛma wɔde ehu teɛteɛɛm.</para>
  <para style="p">
    <verse number="27" style="v"/>Ntɛm ara, Yesu ka kyerɛɛ wɔn se, “Ɛyɛ me. Munnsuro. Momma mo bo ntɔ mo yam!”</para>
  <para style="p">
    <verse number="28" style="v"/>Petro ka kyerɛɛ no se, “Awurade, sɛ ɛyɛ wo de a, ka kyerɛ me na me nso memfa nsu no ani mmra wo nkyɛn.”</para>
  <para style="p">
    <verse number="29" style="v"/>Yesu ka kyerɛɛ Petro se, “Bra!” Petro fii ɔkorow no mu sii nsu no ani nantewee sɛ ɔrekɔ Yesu nkyɛn. <verse number="30" style="v"/>Nanso, ohuu mframa a ɛrebɔ no, ne ho popoe. Afei na ɔremem. Ɔteɛteɛɛm frɛɛ Yesu se, “Awurade, gye me na meremem!”</para>
  <para style="p">
    <verse number="31" style="v"/>Ɛhɔ ara, Yesu teɛɛ ne nsa, twee no. Afei ɔka kyerɛɛ Petro se, “Wo a wo gyidi sua, adɛn na wunnye me nni?” <verse number="32" style="v"/>Yesu ne Petro kɔtenaa ɔkorow no mu no, mframa no gyaee bɔ. <verse number="33" style="v"/>Asuafo a wɔwɔ ɔkorow no mu no de ahodwiriw bɛkotow Yesu kae se, “Onyankopɔn Ba ne wo ampa!”</para>
  <para style="s1">Genesaret ayaresa</para>
  <para style="p">
    <verse number="34" style="v"/>Wotwaa asu no baa Genesaret. <verse number="35" style="v"/>Yesu duu hɔ no, ankyɛ na nkurow a atwa Genesaret ho ahyia no nyinaa tee ne nka. Wɔde wɔn ayarefo nyinaa brɛɛ no. <verse number="36" style="v"/>Ayarefo no srɛɛ Yesu sɛ, ɔmma wɔmfa wɔn nsa nka nʼatade ano kɛkɛ. Ayarefo dodow a wotumi de wɔn nsa kaa nʼatade ano no ho yɛɛ wɔn den.</para>
  <chapter number="15" style="c"/>
  <para style="s1">Ahotew</para>
  <para style="p">
    <verse number="1" style="v"/>Da bi, Farisifo ne Yudafo mpanyin no bi fii Yerusalem baa Yesu nkyɛn bebisaa no se,</para>
  <para style="p">
    <verse number="2" style="v"/>“Adɛn nti na wʼasuafo no nni Yudafo amanne so? Yɛn amanne a yɛhohoro yɛn nsa ho ansa na yɛadidi no, wonni so.”</para>
  <para style="p">
    <verse number="3" style="v"/>Yesu nso bisaa wɔn se, “Adɛn nti na mo nso mode mo amanne no bu Onyankopɔn mmaransɛm so? <verse number="4" style="v"/>Ebi ne sɛ, Onyankopɔn mmara no ka se, ‘Di wʼagya ne wo na ni;’ na baako nso ne sɛ, ‘Obiara a ɔbɛka asɛmmɔne afa nʼawofo ho no, ɛsɛ sɛ wokum no.’ <verse number="5" style="v"/>Na mo de, nea moka ne sɛ, sɛ obi ka kyerɛ ne na anaa nʼagya se, ‘Mewɔ ade bi a anka metumi de aboa mo, nanso mede rekɔma Onyankopɔn’ a, ɛnyɛ bɔne. <verse number="6" style="v"/>Enti mo ara monam mo mmara a moahyɛ so bu Onyankopɔn mmara a ɔhyɛe sɛ di wʼagya ne wo na ni no so. <verse number="7" style="v"/>Mo nyaatwomfo! Sɛ Yesaia hyɛɛ mo ho nkɔm se, <verse number="8" style="v"/>‘Saa nnipa yi ka se wodi me ni, nanso wɔn koma mmɛn me. <verse number="9" style="v"/>Wɔsom me ani so kɛkɛ, efisɛ, wɔkyerɛkyerɛ mmara a onipa ayɛ na ɛnyɛ nea efi Onyankopɔn.’ ”</para>
  <para style="p">
    <verse number="10" style="v"/>Afei, Yesu frɛɛ nnipadɔm no ka kyerɛɛ wɔn se, “Muntie nea meka no na mommɔ mmɔden nte ase. <verse number="11" style="v"/>Ɛnyɛ ade a ɛbɛkɔ onipa mu no na ɛmma ne ho ntew, na mmom nea ebefi ne mu aba no na egu ne ho fi.”</para>
  <para style="p">
    <verse number="12" style="v"/>Nsɛm a Yesu kae yi maa nʼasuafo no ba bɛka kyerɛɛ no se, “Wunim sɛ wo nsɛm a wokae no ama Farisifo no bo afuw?”</para>
  <para style="p">
    <verse number="13" style="v"/>Yesu buaa wɔn se, “Dua biara a ɛnyɛ mʼagya na oduae no, wobetu akyene. <verse number="14" style="v"/>Mummmua wɔn koraa. Na wɔyɛ anifuraefo a wɔrekyerɛ anifuraefo kwan nti, wɔn nyinaa bɛkɔ akɔtew ahwe amoa mu.”</para>
  <para style="p">
    <verse number="15" style="v"/>Petro ka kyerɛɛ Yesu se, “Kyerɛ yɛn bɛ no ase.”</para>
  <para style="p">
    <verse number="16" style="v"/>Yesu nso bisaa no se, “Ampa ara sɛ monte ase? <verse number="17" style="v"/>Munnim sɛ ade a ɛfa onipa anom no fa onipadua no mu, na asan aba bio? <verse number="18" style="v"/>Asɛm a ɛho ntew biara fi koma a emu ntew mu ma egu nea ɔkaa saa asɛm no ho fi. <verse number="19" style="v"/>Koma mu na adwemmɔne, awudi, ayerefasɛm, aguamammɔ, korɔn, atoro ne ntwatoso fi. <verse number="20" style="v"/>Eyinom na egu onipa ho fi, nanso sɛ obi anhohoro ne nsa, sɛnea mo amanne te no, na odidi a, ne ho nguu fi honhom mu.”</para>
  <para style="s1">Ɔbea bi gyidi</para>
  <para style="p">
    <verse number="21" style="v"/>Yesu fii ɔman no mu hɔ kɔɔ Tiro ne Sidon. <verse number="22" style="v"/>Kanani bea bi a ɔte ɔman no mu hɔ de osu baa Yesu nkyɛn bɛkae se, “Awurade, Dawid Ba, hu me mmɔbɔ! Honhommɔne hyɛ me ba mu na sɛ ɛka ne ho a, ɛma ne ho yeraw no.”</para>
  <para style="p">
    <verse number="23" style="v"/>Yesu anka hwee. Nʼasuafo no hyɛɛ no sɛ, ɔmpam ɔbea no mfi hɔ. Wotii mu ka kyerɛɛ no bio se, “Ka kyerɛ no na omfi ha nkɔ na ɔde nʼadesrɛ no retuatua yɛn aso.”</para>
  <para style="p">
    <verse number="24" style="v"/>Yesu ka kyerɛɛ ɔbea no se, “Wɔsomaa me sɛ memmɛboa Yudafo, Israel nguan a wɔayera no, na ɛnyɛ Amanamanmufo.”</para>
  <para style="p">
    <verse number="25" style="v"/>Ɔba bɛkotow no kɔɔ so srɛɛ no se, “Me wura, boa me!”</para>
  <para style="p">
    <verse number="26" style="v"/>Yesu ka kyerɛɛ no se, “Enye sɛ wobegye abodoo afi mmofra nsam atow ama akraman.”</para>
  <para style="p">
    <verse number="27" style="v"/>Ɔbea no nso buae se, “Ɛwom saa de, nanso akraman no nso tumi di mporoporowa a efi wɔn wura no pon so gu fam no.”</para>
  <para style="p">
    <verse number="28" style="v"/>Yesu ka kyerɛɛ ɔbea no se, “Maame, wo gyidi mu yɛ den. Mɛyɛ wʼabisade no ama wo.” Ɛhɔ ara, ne babea no ho tɔɔ no.</para>
  <para style="s1">Yesu sa nyarewa ahorow</para>
  <para style="p">
    <verse number="29" style="v"/>Yesu san baa Galilea po no ho. Ɔforo kɔtenaa bepɔw bi so. <verse number="30" style="v"/>Nnipa bebree de mpakye, anifuraefo, apirafo, mumu ne wɔn a wɔyare nyarewa ahorow baa ne nkyɛn sɛ ɔnsa wɔn yare ma ɔsaa wɔn nyinaa yare. <verse number="31" style="v"/>Anwonwasɛm bɛn ni! Wɔn a wɔnkasae da kasae; wɔn a wɔn nsa ne wɔn nan atwitwa nyaa nan ne nsa foforo; abubuafo nantewee, huruhuruwii, na anifuraefo huu ade. Nnipadɔm no ho dwiriw wɔn ma wɔkamfoo Israel Nyankopɔn.</para>
  <para style="s1">Nnipa mpemnan aduanma</para>
  <para style="p">
    <verse number="32" style="v"/>Afei, Yesu frɛɛ nʼasuafo no nyinaa baa ne nkyɛn ka kyerɛɛ wɔn se, “Nnipa yi yɛ me mmɔbɔ. Wɔabedi me nkyɛn ha nnansa. Aduan a ɛwɔ ha nyinaa nso asa. Nanso, mempɛ sɛ mema wɔkɔ wɔn afi mu a wonnidii, anyɛ saa a, wɔbɛtotɔ berɛw wɔ kwan so.”</para>
  <para style="p">
    <verse number="33" style="v"/>Nʼasuafo no nso bisaa no se, “Sare so ha de, ɛhe na yebenya nnipadɔm yi ano aduan?”</para>
  <para style="p">
    <verse number="34" style="v"/>Yesu nso bisaa wɔn se, “Abodoo dodow ahe na mowɔ?” Wobuae se, “Yɛwɔ abodoo ason ne mpataa kakraa bi.”</para>
  <para style="p">
    <verse number="35" style="v"/>Yesu ka kyerɛɛ nnipadɔm no ma wɔn nyinaa tenatenaa ase wɔ sare no so. <verse number="36" style="v"/>Afei, ɔfaa abodoo ason no ne mpataa no hyiraa so, na obubuu mu de maa asuafo no sɛ wɔmfa mma nnipadɔm no nni. <verse number="37" style="v"/>Wɔn nyinaa dii aduan no mee pintinn. <verse number="38" style="v"/>Wɔn a wodii saa aduan no, na wɔn dodow yɛ nnipa mpemnan a wɔankan mmea ne mmofra anka ho. Wodidi wiei no, akyiri mporoporowa a wɔtasee no yɛɛ nkɛntɛmma ason.</para>
  <para style="p">
    <verse number="39" style="v"/>Eyi akyi, Yesu gyaa nkurɔfo no kwan maa ɔno nso kɔtenaa ɔkorow mu twa kɔɔ Magadan.</para>
  <chapter number="16" style="c"/>
  <para style="s1">Farisifo ne Sadukifo pɛ nsɛnkyerɛnne</para>
  <para style="p">
    <verse number="1" style="v"/>Da koro bi, Farisifo ne Sadukifo baa Yesu nkyɛn bɛsɔɔ no hwɛe, wɔ ɔfrɛ a ɔfrɛ ne ho se Onyankopɔn Ba no ho. Wɔka kyerɛɛ no se, ɔnyɛ nsɛnkyerɛnne bi a efi soro nkyerɛ wɔn.</para>
  <para style="p">
    <verse number="2" style="v"/>Yesu buaa wɔn se, “Munim wim nsakrae ho nkyerɛase. Sɛ owia rekɔtɔ, na wim yɛ kɔkɔɔ a, moka se, ɔkyena wim bɛtew. <verse number="3" style="v"/>Sɛ edu anɔpa na wim yɛ kɔkɔɔ a, moka se, wim rentew da mu no nyinaa. Nanso, muntumi nkyerɛ mmere mu nsɛnkyerɛnne no ase. <verse number="4" style="v"/>Saa ɔman nnebɔneyɛfo a wonnye hwee nni yi hwehwɛ sɛ wobehu ɔsoro nsɛnkyerɛnne bi, nanso wɔrenhu nsɛkyerɛnne foforo biara ka anwonwade a woyi kyerɛɛ Yona no ho.” Yesu kaa saa wiei no, ogyaw wɔn hɔ kɔe.</para>
  <para style="s1">Farisifo ne Sadukifo mmɔkaw</para>
  <para style="p">
    <verse number="5" style="v"/>Asuafo no twa kɔɔ asuogya nohɔ no, wɔkaee sɛ anka ɛsɛ sɛ wɔfa aduan.</para>
  <para style="p">
    <verse number="6" style="v"/>Yesu ka kyerɛɛ wɔn se, “Monhwɛ mo ho so yiye wɔ Farisifo ne Sadukifo nyaatwom a ɛte sɛ mmɔkaw no ho.”</para>
  <para style="p">
    <verse number="7" style="v"/>Asuafo no susuwii sɛ gyama wonkita aduan biara no nti na Yesu kaa saa.</para>
  <para style="p">
    <verse number="8" style="v"/>Yesu huu nea wodwinnwen no, ɔka kyerɛɛ wɔn se, “Mo a mo gyidi sua. Adɛn na ɛhaw mo sɛ moamfa aduan? <verse number="9" style="v"/>Enti morente ase da? Mo werɛ afi abodoo anum a mibubuu mu maa nnipa mpemnum ne ase mporoporowa nkɛntɛmma a ɛkae no? <verse number="10" style="v"/>Mo werɛ asan afi abodoo ason a mede maa nnipa mpemnan ne nea ɛkae no? <verse number="11" style="v"/>Adɛn nti na mudwen sɛ aduan ho asɛm na mereka akyerɛ mo? Meresan aka bio se, ‘Monhwɛ mo ho so yiye wɔ Farisifo ne Sadukifo mmɔkaw ho!’ ”</para>
  <para style="p">
    <verse number="12" style="v"/>Afei asuafo no tee nea ɔkae no ase sɛ, Farisifo ne Sadukifo mmɔkaw ho asɛm a ɔreka akyerɛ wɔn no yɛ Farisifo ne Sadukifo nkyerɛkyerɛ bɔne bi no ho asɛm na ɔreka.</para>
  <para style="s1">Petro kyerɛ onipa ko a Yesu yɛ</para>
  <para style="p">
    <verse number="13" style="v"/>Bere a Yesu baa Kaesarea Filipi fam no, obisaa nʼasuafo no se, “Nnipa ka se, Onipa Ba no ne hena?”</para>
  <para style="p">
    <verse number="14" style="v"/>Wobuaa no se, “Ebinom se, wone Yohane Osuboni. Ebinom nso se, Elia. Afoforo nso se, wone Yeremia anaa adiyifo no mu baako.”</para>
  <para style="p">
    <verse number="15" style="v"/>Afei Yesu bisaa wɔn se, “Na mo nso, muse mene hena?”</para>
  <para style="p">
    <verse number="16" style="v"/>Simon Petro buaa no se, “Wone Kristo no, Onyankopɔn Teasefo no Ba no!”</para>
  <para style="p">
    <verse number="17" style="v"/>Yesu ka kyerɛɛ no se, “Onyankopɔn ahyira wo, Yona ba Simon. Efisɛ, ɛnyɛ onipa na oyii eyi kyerɛɛ wo na mmom, mʼagya a ɔwɔ soro no. <verse number="18" style="v"/>Wone Petro, Ɔbotan, na ɔbotan yi so na mede mʼasafo besi, na tumi a ɛwɔ ɔbonsam gyam no rentumi mmubu no da. <verse number="19" style="v"/>Mede ɔsoro ahenni no nsafe bɛma wo, na ɔpon biara a wobɛto mu asase so no, wɔbɛto mu wɔ soro! Na ɔpon biara a wubebue wɔ asase so no, wobebue wɔ soro!”</para>
  <para style="p">
    <verse number="20" style="v"/>Afei, Yesu bɔɔ nʼasuafo no ano sɛ wɔnnka nnkyerɛ obiara sɛ ɔno ne Agyenkwa no.</para>
  <para style="s1">Yesu hyɛ ne wu ne ne wusɔre ho nkɔm</para>
  <para style="p">
    <verse number="21" style="v"/>Efi saa bere no, Yesu fitii ase kaa ɔkɔ a ɔbɛkɔ Yerusalem, ne amane a ɛbɛto no wɔ hɔ wɔ Yudafo mpanyin, asɔfo mpanyin ne mmara no akyerɛkyerɛfo no nsam, na wɔakum no, na nnansa so no, wanyan no ho asɛm pefee kyerɛɛ nʼasuafo no.</para>
  <para style="p">
    <verse number="22" style="v"/>Petro frɛɛ Yesu kɔɔ nkyɛn na ɔkaa nʼanim se, “Adɛn nti na woka asɛm a ɛte saa? Onyame mpa ngu! Nea woreka yi remma wo so da!”</para>
  <para style="p">
    <verse number="23" style="v"/>Yesu danee ne ho kaa Petro anim se, “Ɔbonsam, fi me so! Woyɛ me hintidua kɛse. Wudwen nnipa adwene na ɛnyɛ Onyankopɔn de.”</para>
  <para style="s1">Ahopakyi</para>
  <para style="p">
    <verse number="24" style="v"/>Yesu ka kyerɛɛ nʼasuafo no se, “Sɛ obi pɛ sɛ odi mʼakyi a, ɔmpa ne ho akyi, na ɔmma nʼasennua so, na onni mʼakyi. <verse number="25" style="v"/>Na obiara a ɔpɛ sɛ ogye ne kra nkwa no, ebefi ne nsa, na obiara a me nti ne kra befi ne nsa no, ne nsa bɛsan aka. <verse number="26" style="v"/>Na sɛ onipa nya wiase yi mu nneɛma nyinaa na ɔhwere ne kra a, mfaso bɛn na obenya? Dɛn na onipa betumi de asi ne kra ananmu? <verse number="27" style="v"/>Na me, Onipa Ba no, mɛba wɔ mʼagya anuonyam mu a mʼabɔfo ka me ho na mabebu obiara nneyɛe ho atɛn. <verse number="28" style="v"/>Mo a mugyina ha yi mu binom wɔ hɔ a wɔbɛtena ase ahu me sɛ mereba anuonyam mu.”</para>
  <chapter number="17" style="c"/>
  <para style="s1">Yesu anuonyam da adi</para>
  <para style="p">
    <verse number="1" style="v"/>Nnansia akyi, Yesu faa Petro, Yakobo ne ne nua Yohane de wɔn kɔɔ bepɔw tenten bi a ɛso yɛ dinn atifi. <verse number="2" style="v"/>Wɔwɔ hɔ no, wohui sɛ ne nipadua asesa ama nʼanim ahyerɛn sɛ owia, ma nʼatade ayɛ fitafita sɛ nwera.</para>
  <para style="p">
    <verse number="3" style="v"/>Prɛko pɛ, Mose ne Elia befii hɔ a wɔne Yesu rekasa. <verse number="4" style="v"/>Petro kae se, “Awurade, ɛyɛ nwonwa sɛ yɛn nso yɛwɔ ha bi. Sɛ wobɛpene so a, anka mɛbɔ asese abiɛsa, na mede baako ama wo, na mede baako ama Mose, na mede baako ama Elia.”</para>
  <para style="p">
    <verse number="5" style="v"/>Petro gu so rekasa no, omununkum hrann bi bɛkɛtaa wɔn so; ɛnna ɛnne bi fi omununkum no mu kae se, “Oyi ne me dɔ Ba a ɔsɔ mʼani. Muntie no.”</para>
  <para style="p">
    <verse number="6" style="v"/>Asuafo no tee ɛnne no, wosuroi ma wɔde wɔn anim butubutuw fam. <verse number="7" style="v"/>Yesu baa wɔn nkyɛn besusoo wɔn mu kae se, “Monsɔre! Munnsuro!”</para>
  <para style="p">
    <verse number="8" style="v"/>Wɔmaa wɔn ani so, nso wɔanhu obiara sɛ Yesu nko ara.</para>
  <para style="p">
    <verse number="9" style="v"/>Ɛbae sɛ, wɔresian afi bepɔw no so no, Yesu bɔɔ wɔn ano se, wɔnnka nea wɔahu no nnkyerɛ obiara kosi sɛ obenyan afi awufo mu.</para>
  <para style="s1">Elia ba a ɛto so abien ho asɛm</para>
  <para style="p">
    <verse number="10" style="v"/>Yesu asuafo no bisaa no se, “Adɛn nti na daa Yudafo mpanyin ka ti mu se, ɛsɛ sɛ Elia san ba ansa na Agyenkwa no aba?”</para>
  <para style="p">
    <verse number="11" style="v"/>Yesu buaa wɔn se, “Nea wɔreka no wom. Ɛsɛ sɛ Elia di kan ba bɛtoto nneɛma yiye. <verse number="12" style="v"/>Na nokware ni, Elia aba dedaw na wɔanhu no, na dodow no ara ne no anni no yiye. Na me, Agyenkwa no nso, mehu amane wɔ wɔn nsam saa ara.”</para>
  <para style="p">
    <verse number="13" style="v"/>Afei na asuafo no hui sɛ, Yohane Osuboni ho asɛm na ɔreka no.</para>
  <para style="s1">Otwafo bi ayaresa</para>
  <para style="p">
    <verse number="14" style="v"/>Bere a osian duu bepɔw no ase no, ohui sɛ nnipadɔm retwɛn no. Ɔbarima bi bebuu Yesu nkotodwe kae se, <verse number="15" style="v"/>“Owura, hu me ba bi a otwa mmɔbɔ, efisɛ, ɔwɔ ɔhaw kɛse mu. Sɛ otwa no ba a, etumi twa no hwe ogya anaa nsu mu. <verse number="16" style="v"/>Enti, mede no brɛɛ wʼasuafo no sɛ wɔnsa no yare, nanso wɔantumi.”</para>
  <para style="p">
    <verse number="17" style="v"/>Yesu kae se, “Mo asoɔdenfo a munni gyidi! Me ne mo ntena nkosi da bɛn? Momfa no mmrɛ me wɔ ha.” <verse number="18" style="v"/>Yesu teɛteɛɛ honhommɔne a ɛwɔ abarimaa no mu no ma etu fii ne mu, maa amonom hɔ ara, ne ho tɔɔ no.</para>
  <para style="s1">Gyidi mu tumi</para>
  <para style="p">
    <verse number="19" style="v"/>Ɛkaa Yesu ne nʼasuafo no, wobisaa no se, “Adɛn nti na yɛantumi antu honhommɔne no?”</para>
  <para style="p">
    <verse number="20" style="v"/>Yesu buaa wɔn se, “Efisɛ, mo gyidi sua.” Ɔtoaa so se, “Sɛ mowɔ gyidi sɛ onyaa aba a esua koraa no a, anka mubetumi aka akyerɛ bepɔw yi se, ‘Tutu kɔ nohɔ!’ na ebetutu akɔ akyirikyiri. <verse number="21" style="v"/>Na saa honhommɔne a ɛte sɛɛ de, ɛrentumi ntu da, gye sɛ, monam mpaebɔ ne mmuadadi so.”</para>
  <para style="s1">Yesu ka ne wu ho asɛm</para>
  <para style="p">
    <verse number="22" style="v"/>Da bi a Yesu ne nʼasuafo no wɔ Galilea no, ɔka kyerɛɛ wɔn se, “Wɔrebeyi Onipa Ba no de no ahyɛ wɔn a <verse number="23" style="v"/>wɔwɔ tumi no nsa, na wɔakum no, na ne nnansa so no, wanyan aba nkwa mu bio.” Asuafo no tee saa asɛm yi no, wɔn werɛ howee na wɔn koma nso tui.</para>
  <para style="s1">Yesu tua asɔredan mu tow</para>
  <para style="p">
    <verse number="24" style="v"/>Bere a wobeduu Kapernaum no nso, ɛhɔ asɔre no mu towgyefo baa Petro nkyɛn bebisaa no se, “Enti wo wura tua tow?”</para>
  <para style="p">
    <verse number="25" style="v"/>Petro buaa no se, “Yiw, otua” Petro fi hɔ no, ɔkɔɔ fie kɔbɔɔ Yesu amanneɛ a ɛfa towtua no ho. Yesu amma nʼano ansi koraa na obisaa no se, “Na wo Petro, wo nso wudwen ho dɛn? Ahemfo twa tow ma wɔn ara wɔn manfo tua, anaasɛ, wotwa ma ahɔho a wodi wɔn so no?”</para>
  <para style="p">
    <verse number="26" style="v"/>Petro buae se, “Wotwa tow no ma ahɔho no.” Yesu nso buae se, “Petro, mo! Ɛnne na ɛnsɛ sɛ ɔman mma no tua tow biara. <verse number="27" style="v"/>Na mmom, esiane sɛ, mempɛ sɛ wɔfa yɛn ho abufuw no nti, kɔ asu no mu kɔto daawa. Apataa a wubeyi no adi kan no, bue nʼanom. Wubehu sika a ɛbɛso me ne wo tow no tua sɛ ɛhyɛ nʼanom; yi, na fa kotua ma wɔn.”</para>
  <chapter number="18" style="c"/>
  <para style="s1">Hena ne ɔkɛseɛ</para>
  <para style="p">
    <verse number="1" style="v"/>Ɛbɛyɛ saa bere koro no ara mu, Yesu asuafo no baa ne nkyɛn bebisaa no se, wɔn mu hena na ɔbɛyɛ kɛse ɔsoro ahenni no mu.</para>
  <para style="p">
    <verse number="2" style="v"/>Yesu frɛɛ abofra ketewa bi de no begyinaa wɔn mfinimfini. <verse number="3" style="v"/>Afei, ɔka kyerɛɛ wɔn se, “Merema mo ate ase sɛ gye sɛ motwe mo ho fi mo bɔne ho, na moyɛ sɛ mmofra nketewa, na mode mo ho ma Onyankopɔn ansa na mobetumi akɔ ɔsoro ahenni no mu.” <verse number="4" style="v"/>Enti, obiara a ɔbɛbrɛ ne ho ase sɛ abofra yi no, ɔno ne kɛse koraa ɔsoro ahenni no mu. <verse number="5" style="v"/>Na mo mu biara a, me nti, obegye abofra ketewa biara te sɛ oyi no, wagye me nso aba ne nkyɛn. <verse number="6" style="v"/>Enti sɛ obi to mmofra nketewa a wogye me di yi bi hintidua a, eye ma no sɛ anka wɔde ɔbotan bɛsɛn ne kɔn mu atow no akyene ɛpo mu.</para>
  <para style="p">
    <verse number="7" style="v"/>“Wiase nnue wɔ ne hintiduato ho! Hintiduato wɔ hɔ de, nanso nea ɛnam ne so bɛba no nnue. <verse number="8" style="v"/>Enti, sɛ wo nsa anaa wo nan ma woyɛ bɔne a, twa na tow kyene. Eye ma wo sɛ wode dɛm bɛkɔ soro sen sɛ wɔde wo nipa mu bɛto ogyatannaa mu. <verse number="9" style="v"/>Na sɛ wʼani ma woyɛ bɔne a, tu na tow kyene. Eye ma wo sɛ wode ani koro bɛkɔ ɔsoro sen sɛ wowɔ ani abien na wɔde wo bɛto ogyatannaa mu.</para>
  <para style="s1">Oguan a wayera no ho bɛ</para>
  <para style="p">
    <verse number="10" style="v"/>“Monhwɛ yiye, na moammu saa mmofra nketewa yi mu baako koraa animtia. Mereka akyerɛ mo se, ɔsoro hɔ no, wɔn abɔfo wɔ mʼagya nkyɛn daa. <verse number="11" style="v"/>Na me, Agyenkwa no, mebae sɛ merebegye wɔn a wɔayera no nkwa.</para>
  <para style="p">
    <verse number="12" style="v"/>“Sɛ onipa bi wɔ nguan ɔha, na wɔn mu baako kokyin na ɔyera a, dɛn na ɔbɛyɛ? Ɔrennyaw aduɔkron akron no hɔ nkokyinkyin mmepɔw so ne abon mu nhwehwɛ nea wayera no? <verse number="13" style="v"/>Na sɛ ɛba sɛ ohu saa oguan no a, nʼani gye no ho sen aduɔkron akron a wɔwɔ fie no. <verse number="14" style="v"/>Saa ara nso na mʼagya a ɔwɔ soro no mpɛ sɛ nketewa yi mu baako bɛyera.</para>
  <para style="s1">Onua fom wo a, wʼasɛde</para>
  <para style="p">
    <verse number="15" style="v"/>“Sɛ wo nua fom wo a, kɔ ne nkyɛn na wo ne no baanu no nka nea ɔyɛɛ wo a ɛnyɛ wo dɛ no. Sɛ otie nea woka no, na ɔte ne ho ase a, onua ayɛ onua. <verse number="16" style="v"/>Na sɛ wantie nso a, san fa onipa baako anaa baanu ka wo ho kɔ ne nkyɛn na wɔadi nea ebesi hɔ no nyinaa ho adanse. <verse number="17" style="v"/>Sɛ wantie wo ara a, fa asɛm no kɔma asafo. Na sɛ wudi bem asafo no anim na ɔnte ne ho ase ara a, asafo no mpam no mfi wɔn mu. <verse number="18" style="v"/>Mereka akyerɛ mo se, biribiara a mobɛkyekye wɔ asase so no, wɔakyekye wɔ soro; na biribiara a moasan wɔ asase so no, wɔasan wɔ soro.</para>
  <para style="p">
    <verse number="19" style="v"/>“Meresan aka akyerɛ mo bio se, sɛ mo mu baanu biara a wɔte asase yi so hwehwɛ biribi, na wɔde nokware bisa mʼagya a ɔwɔ soro no a, ɔbɛyɛ ama wɔn. <verse number="20" style="v"/>Na nea baanu anaa baasa ahyia wɔ me din mu no, na mewɔ wɔn mfinimfini.”</para>
  <para style="s1">Ɔpaani tirimɔdenfo no</para>
  <para style="p">
    <verse number="21" style="v"/>Petro baa Yesu nkyɛn bebisaa no se, “Awurade, mpɛn ahe na sɛ me nua fom me a, memfa nkyɛ no? Mpɛn ason anaa?”</para>
  <para style="p">
    <verse number="22" style="v"/>Yesu buaa no se, “Dabi! Mpɛn aduɔson ahorow ason!</para>
  <para style="p">
    <verse number="23" style="v"/>“Ɔsoro ahenni no te sɛ ɔhene bi a ɔpɛe sɛ ɔne nʼapaafo bu nkontaa. <verse number="24" style="v"/>Nkontaabu no mu no, wɔde ɔpaani bi a ɔde no ka sidi ɔpepem du brɛɛ no. <verse number="25" style="v"/>Esiane sɛ na onni sika a ɔde betua ka no nti, ɔhene no hyɛe sɛ wɔntɔn ɔne ne yere ne ne mma ne biribiara a ɔwɔ na wɔmfa mmetua ka no.</para>
  <para style="p">
    <verse number="26" style="v"/>“Ɔpaani no de nʼanim butuw fam srɛɛ ne wura yi se, ‘Me wura, hu me mmɔbɔ, na tɔ wo bo ase ma me, na mɛba abetua ka a mede wo no nyinaa.’</para>
  <para style="p">
    <verse number="27" style="v"/>“Ɔpaani yi asɛm a ɔkae yi yɛɛ ɔhene no mmɔbɔ, ma ogyaa no de ne ka no nyinaa nso kyɛɛ no.</para>
  <para style="p">
    <verse number="28" style="v"/>“Saa ɔpaani yi fi hɔ no, okohuu ɔpaani foforo bi a ɔde no ka sidi mpenu. Otim no amenewa sɛ ontua no ka a ɔde no no wɔ hɔ ara.</para>
  <para style="p">
    <verse number="29" style="v"/>“Ɔkafo no kotow, paa no kyɛw se ɔntɔ ne bo ase mma no na obetua no ka.</para>
  <para style="p">
    <verse number="30" style="v"/>“Nanso, ɔno de, wampene. Ɔma wɔde ɔkafo yi kɔtoo afiase sɛ gye sɛ watua no ka a ɔde no no nyinaa ansa na ɔbɛma wɔagyaa no.</para>
  <para style="p">
    <verse number="31" style="v"/>“Ɔkafo yi nnamfo kɔkaa asɛm a asi no nyinaa kyerɛɛ ɔhene no. <verse number="32" style="v"/>Ɔhene no tee no, ɔfrɛɛ saa ɔpaani a ɔde ne ho kyɛɛ no no baa nʼanim. Ɔka kyerɛɛ no se, ‘Onipa bɔne ne otirimɔdenfo! Wosrɛɛ me no, mede ka kɛse a wode me no nyinaa kyɛɛ wo; <verse number="33" style="v"/>ɛnsɛ wo sɛ wo nso wuhu wo yɔnko mmɔbɔ sɛnea mihuu wo mmɔbɔ no anaa?’</para>
  <para style="p">
    <verse number="34" style="v"/>“Ɔhene no de abufuw ma wɔde ɔpaani yi kɔtoo afiase kae se, gye sɛ watua ka a ɔde no no nyinaa ansa na ɔbɛma wɔayi no. <verse number="35" style="v"/>Saa ara na sɛ moamfa mo nuanom mfomso ankyɛ wɔn a, me soro Agya nso, remfa mo mfomso nkyɛ mo.”</para>
  <chapter number="19" style="c"/>
  <para style="s1">Awaregyae</para>
  <para style="p">
    <verse number="1" style="v"/>Yesu wiee nʼasɛnka no, ɔkɔɔ Galilea. Ofi Galilea no, otwaa asubɔnten Yordan baa Yudea. <verse number="2" style="v"/>Nnipadɔm tu dii nʼakyi ma ɔsaa wɔn yare. <verse number="3" style="v"/>Farisifo bi ba bebisaa no nsɛm bi, pɛe sɛ wɔnam wɔn nsɛmmisa no so ma ɔka asɛm bi a, ɛde no bɛkɔ sɔhwɛ mu. Wobisaa no se, “Wopene awaregyae so anaa?”</para>
  <para style="p">
    <verse number="4" style="v"/>Yesu nso bisaa wɔn se, “Gyama monkenkan Kyerɛw Kronkron no? Wɔakyerɛw wɔ mu se, ‘Mfitiase no, Onyankopɔn bɔɔ ɔbarima ne ɔbea. <verse number="5" style="v"/>Eyi nti na ɔbarima begyaw nʼagya ne ne na hɔ de ne ho akɔbata ne yere ho daa nyinaa. <verse number="6" style="v"/>Na wɔn baanu no abɛyɛ ɔhonam koro. Enti nea Onyankopɔn aka abom no, ɛnsɛ sɛ onipa tetew mu’.”</para>
  <para style="p">
    <verse number="7" style="v"/>Farisifo no kɔɔ so bisaa no se, “Adɛn nti na Mose kae se, sɛ ɔbarima bi pɛ sɛ ogyaa ne yere a, otumi kyerɛw no krataa kɛkɛ de gyaa no?”</para>
  <para style="p">
    <verse number="8" style="v"/>Yesu buaa wɔn se, “Esiane sɛ na mo koma apirim no nti, na Mose maa awaregyae ho kwan, na ɛnyɛ ade a Onyankopɔn hyehyɛe. <verse number="9" style="v"/>Na mereka akyerɛ mo se, obiara a obegyaa ne yere, a ɛnyɛ sɛ, ɔbea no abɔ aguaman, na ɔbɛsan aware ɔbea foforo no, asɛe aware.”</para>
  <para style="p">
    <verse number="10" style="v"/>Yesu asuafo no kae se, “Sɛ saa na ɛte de a, na ɛnsɛ sɛ obiara ware.”</para>
  <para style="p">
    <verse number="11" style="v"/>Yesu buaa wɔn se, “Ɛnyɛ obiara na obetumi agye saa asɛm yi atom, gye wɔn a Onyankopɔn hyɛ wɔn den no nko ara. <verse number="12" style="v"/>Wɔwoo binom sɛ wommedi sigyaw; ebinom nso, esiane dɛm nti, wɔnware; ebinom nso, esiane ɔsoro ahenni no nti, wɔpo aware. Obiara a obetumi no, nni mʼasɛm a maka yi so.”</para>
  <para style="s1">Yesu hyira mmofra nkumaa</para>
  <para style="p">
    <verse number="13" style="v"/>Wɔde mmofra nkumaa brɛɛ Yesu sɛ ɔmfa ne nsa ngu wɔn so, na ɔmmɔ mpae mma wɔn. Nanso asuafo no tramtram wɔn a wɔde mmofra no bae no ka kyerɛɛ wɔn se, “Monnhaw Yesu.”</para>
  <para style="p">
    <verse number="14" style="v"/>Nanso Yesu kae se, “Momma mmofra no kwan na wɔmmra me nkyɛn, na munnsiw wɔn kwan, na eyinom sɛɛ na ɔsoro ahenni no yɛ wɔn dea.” <verse number="15" style="v"/>Na ɔde ne nsa guu wɔn so, hyiraa wɔn ansa na ɔrefi hɔ akɔ.</para>
  <para style="s1">Aberante sikani no</para>
  <para style="p">
    <verse number="16" style="v"/>Da bi, aberante bi baa Yesu nkyɛn bebisaa no se, “Me wura pa, dɛn na menyɛ na manya nkwa a ɛnni awiei?”</para>
  <para style="p">
    <verse number="17" style="v"/>Yesu buaa no se, “Sɛ wofrɛ me ɔpapa a, na ɛkyerɛ sɛ wofrɛ me Onyankopɔn, efisɛ, Onyankopɔn nko ara na oye. Wʼasɛmmisa no ho mmuae ara ne sɛ, sɛ wopɛ sɛ wokɔ soro de a, di mmaransɛm no so.”</para>
  <para style="p">
    <verse number="18" style="v"/>Aberante no nso bisaa no se, “Mmaransɛm no mu nea ɛwɔ he?” Yesu buaa no se, “Nni awu. Nsɛe aware. Mmɔ korɔn. Nni atoro. <verse number="19" style="v"/>Di wʼagya ne wo na ni, na dɔ wo yɔnko sɛ wo ho!”</para>
  <para style="p">
    <verse number="20" style="v"/>Aberante no nso kae se, “Midi eyinom nyinaa so pɛpɛɛpɛ. Afei, menyɛ dɛn?”</para>
  <para style="p">
    <verse number="21" style="v"/>Yesu ka kyerɛɛ no se, “Sɛ wopɛ sɛ wuwie pɛyɛ a, kɔ na kɔtɔn biribiara a wowɔ, na fa sika a wubenya afi mu no ma ahiafo. Ɛno ansa na wubenya agyapade wɔ soro. Wuwie eyi a, afei bra na bedi mʼakyi.”</para>
  <para style="p">
    <verse number="22" style="v"/>Esiane sɛ na saa aberante yi wɔ ahonyade bebree nti, ɔtee saa asɛm yi no, anyɛ no dɛ ma ɔde awerɛhow fii hɔ kɔe.</para>
  <para style="p">
    <verse number="23" style="v"/>Afei, Yesu ka kyerɛɛ nʼasuafo no se, “Ɛyɛ den ma osikani sɛ ɔbɛkɔ ɔsoro ahenni no mu. <verse number="24" style="v"/>Meka miti mu bio se, ɛyɛ mmerɛw sɛ nantwi bewura pane aniwa mu sen sɛ osikani bɛkɔ Onyankopɔn Ahenni mu!”</para>
  <para style="p">
    <verse number="25" style="v"/>Asuafo no tee saa asɛm yi no, wɔn adwenem yɛɛ wɔn nnaa. Wobisae se, “Na ɛnne hena na wiase ha wobegye no nkwa?”</para>
  <para style="p">
    <verse number="26" style="v"/>Yesu hwɛɛ wɔn buae se, “Onipa fam de, ɛyɛ den; na Onyankopɔn fam de, ɛyɛ mmerɛw.”</para>
  <para style="s1">Ahopakyi</para>
  <para style="p">
    <verse number="27" style="v"/>Petro nso kae se, “Yɛagyaw biribiara hɔ abedi wʼakyi: na dɛn mfaso na yebenya afi wʼakyidi no mu?”</para>
  <para style="p">
    <verse number="28" style="v"/>Yesu buae se, “Me, Agyenkwa no, sɛ metena mʼanuonyam ahengua no so a, nokwarem, mo mʼasuafo yi nso, bɛtena ahengua dumien no so, na moabu Israel mmusuakuw dumien no atɛn. <verse number="29" style="v"/>Na obiara a obegyaw ne fi, ne nuammarimanom ne nuammeanom, nʼagya, ne na, ne yere, ne mma, anaa nʼagyapade abedi mʼakyi no, obenya no mmɔho ɔha, na wanya nkwa a enni awiei nso. <verse number="30" style="v"/>Na wɔn a wodi kan no mu pii bedi akyiri, na wɔn a wodi akyiri no nso mu bi abedi kan.”</para>
  <chapter number="20" style="c"/>
  <para style="s1">Afum adwumayɛ</para>
  <para style="p">
    <verse number="1" style="v"/>Yesu san buu wɔn bɛ foforo bi se, “Ɔsoro ahenni te sɛ okuafo bi a ofii adi anɔpa bi sɛ ɔrekɔhwehwɛ nnipa abɔ wɔn paa. <verse number="2" style="v"/>Ne nsa kaa apaafo no, ɔne wɔn hyehyɛe sɛ obetua wɔn da koro adwuma so akatua.</para>
  <para style="p">
    <verse number="3" style="v"/>“Ankyɛ, ofii adi bio kohuu nnipa bi nso sɛ wogyinagyina hɔ a wɔnyɛ hwee, na wɔrehwehwɛ obi ama wabɔ wɔn paa. <verse number="4" style="v"/>Ɔfaa wɔn nso de wɔn kɔɔ nʼafuw no mu. Ɔka kyerɛɛ wɔn nso se, obetua wɔn da koro adwuma so akatua. <verse number="5" style="v"/>Ɔsan kɔe owigyinae ne nnɔn abiɛsa bere mu kɔbɔɔ nnipa foforo paa, ne wɔn yɛɛ nhyehyɛe koro no ara bi.</para>
  <para style="p">
    <verse number="6" style="v"/>“Ɔsan fii adi bɛyɛ nnɔnum bere mu, kohui sɛ nnipa bi gyinagyina hɔ. Obisaa wɔn se, ‘Adɛn nti na da mu yi nyinaa, mugyinagyina ha a monyɛ hwee?’</para>
  <para style="p">
    <verse number="7" style="v"/>“Woyii ano se, ‘Obi mmɛbɔɔ yɛn paa.’ Ɛhɔ ara na ɔka kyerɛɛ wɔn se, ‘Ɛnne, monkɔka apaafo a wɔreyɛ adwuma wɔ mʼafum no ho.’</para>
  <para style="p">
    <verse number="8" style="v"/>“Eduu anwummere no, ɔfrɛɛ nea otua nʼapaafo no ka no ka kyerɛɛ no se, ‘Hwɛ na tua wɔn ka fi wɔn a wɔbaa akyiri yi no so, kosi wɔn a wɔbaa kan no so.’ <verse number="9" style="v"/>Apaafo a ɔfrɛɛ wɔn akyiri yi no nyinaa, otuaa wɔn da koro apaabɔde. <verse number="10" style="v"/>Wɔn a wɔfaa wɔn kan no nso bae. Wosusuwii sɛ wobenya sika a ɛboro wɔn a wɔfaa wɔn akyiri yi no de no so. Nanso, wɔn nso, wotuaa wɔn sɛnea wotuaa wɔn a wɔbaa akyiri yi no ara pɛ.</para>
  <para style="p">
    <verse number="11" style="v"/>“Wɔn nsa kaa wɔn apaabɔde no, anyɛ wɔn dɛ. <verse number="12" style="v"/>Wɔka kyerɛɛ afuw wura no se, ‘Nnipa a wɔbaa akyiri yi yɛɛ adwuma dɔnhwerew baako pɛ, nso yɛn a yɛyɛɛ adwuma fi anɔpa maa awia hyee yɛn no, woatua yɛne wɔn nyinaa akatua pɛ.’</para>
  <para style="p">
    <verse number="13" style="v"/>“Obuaa wɔn mu baako se, ‘Damfo, menyɛɛ wo bɔne biara. Me ne wo anni ano se, metua wo da koro adwuma so akatua anaa? <verse number="14" style="v"/>Fa sika a wo nsa aka no, na kɔ. Efi me pɛ mu na meretua wɔn a wɔbaa kan ne wɔn a wɔbaa akyiri yi no nyinaa ka pɛ. <verse number="15" style="v"/>Mmara bi siw me ho kwan sɛ mede me sika yɛ nea mepɛ? Anaasɛ, mʼayamye nti na wʼani abere yi?’ ”</para>
  <para style="p">
    <verse number="16" style="v"/>Asɛm a Yesu ka de wiei ne sɛ, “Saa ara na wɔn a wodi akyiri no bedi kan, na wɔn a wodi kan no nso bedi akyiri.”</para>
  <para style="s1">Yesu hyɛ ne wu ho nkɔm bio</para>
  <para style="p">
    <verse number="17" style="v"/>Yesu siim sɛ ɔrekɔ Yerusalem no, ɔde nʼasuafo no kaa ne ho. <verse number="18" style="v"/>Wɔrekɔ no, ɔtwee nʼasuafo no gyinaa nkyɛn baabi ka kyerɛɛ wɔn se, “Yɛrekɔ Yerusalem. Wobeyi me ama asɔfo mpanyin ne kyerɛwsɛm no akyerɛkyerɛfo, na wɔabu me kumfɔ. <verse number="19" style="v"/>Wɔde me bɛhyɛ Roma aban nsa, na wɔadi me ho fɛw, abɔ me asennua mu, na ne nnansa so no, mɛsɔre afi awufo mu.”</para>
  <para style="s1">Ɛna abisade</para>
  <para style="p">
    <verse number="20" style="v"/>Sebedeo mma Yakobo ne Yohane ne wɔn na baa Yesu nkyɛn. Ɔbea yi de adesrɛde bi bɛtoo Yesu anim.</para>
  <para style="p">
    <verse number="21" style="v"/>Yesu bisaa no se, “Dɛn na wopɛ sɛ menyɛ mma wo?” Obuaa no se, “Mepɛ sɛ, sɛ wokɔ wʼahenni mu a, me mma baanu yi mu baako tena wo nifa so, na ɔbaako nso tena wo benkum so.”</para>
  <para style="p">
    <verse number="22" style="v"/>Nanso Yesu ka kyerɛɛ no se, “Wunnim nea worebisa no.” Afei, ɔdanee ne ho bisaa Yakobo ne Yohane se, “Mubetumi anom kuruwa a merebɛnom ano no bi anaa?” Wobuaa no se, “Yebetumi!”</para>
  <para style="p">
    <verse number="23" style="v"/>Yesu ka kyerɛɛ wɔn se, “Me kuruwa ano de, mubetumi anom, nanso, minni tumi sɛ miyi wɔn a wɔbɛtena me nifa anaa me benkum so. Saa afa no wɔ hɔ ma wɔn a mʼagya ayi wɔn no.”</para>
  <para style="p">
    <verse number="24" style="v"/>Asuafo du a aka no tee nea Yakobo ne Yohane akobisa no, wɔn bo fuwii.</para>
  <para style="p">
    <verse number="25" style="v"/>Yesu frɛɛ wɔn nyinaa ka kyerɛɛ wɔn se, “Munim sɛ ahene ne atumfo di wɔn a wɔhyɛ wɔn ase no so. Saa ara nso na wɔn a wodi wɔn so no nso, di afoforo so. <verse number="26" style="v"/>Nanso, mo de, ɛnte saa wɔ mo mu. Mmom, obiara a ɔpɛ sɛ ɔyɛ kɛse wɔ mo mu no, ɛsɛ sɛ ɔyɛ mo somfo. <verse number="27" style="v"/>Na sɛ obi pɛ sɛ ɔyɛ ne nuanom so panyin a, ɛsɛ sɛ ɔsom wɔn sɛ akoa. <verse number="28" style="v"/>Monhwɛ me, na munsua me. Me a meyɛ Agyenkwa no, mamma sɛ wɔnsom me, na mmom, mebɛsomee, na mede me kra ato hɔ ama nnipa bebree.”</para>
  <para style="s1">Anifuraefo baanu hu ade</para>
  <para style="p">
    <verse number="29" style="v"/>Yesu ne nʼasuafo fi Yeriko rekɔ no, nnipadɔm tu dii wɔn akyi.</para>
  <para style="p">
    <verse number="30" style="v"/>Wɔrekɔ no, wɔkɔfaa baabi a anifuraefo baanu bi tetee. Anifuraefo yi tee sɛ Yesu retwam no, wɔteɛteɛɛm se, “Awurade, Dawid Ba, hu yɛn mmɔbɔ!”</para>
  <para style="p">
    <verse number="31" style="v"/>Nnipadɔm a wodi Yesu akyi no teɛteɛɛ wɔn se wommua wɔn ano. Nanso anifuraefo no kɔɔ so teɛteɛɛm se, “Awurade, Dawid Ba, hu yɛn mmɔbɔ!”</para>
  <para style="p">
    <verse number="32" style="v"/>Yesu duu nea wɔtetee hɔ no, ogyina bisaa wɔn se, “Dɛn na mopɛ sɛ meyɛ ma mo?”</para>
  <para style="p">
    <verse number="33" style="v"/>Wɔka kyerɛɛ no se, “Awurade, yɛpɛ sɛ yehu ade!”</para>
  <para style="p">
    <verse number="34" style="v"/>Anifuraefo no yɛɛ Yesu mmɔbɔ. Ɔde ne nsa kekaa wɔn ani, na prɛko pɛ, wohuu ade, na wodii nʼakyi.</para>
  <chapter number="21" style="c"/>
  <para style="s1">Yesu kɔ Yerusalem</para>
  <para style="p">
    <verse number="1" style="v"/>Aka kakra na Yesu ne nʼasuafo no adu Yerusalem no, wɔbɛnee kurow bi a wɔfrɛ no Betfage a ɛwɔ Ngo Bepɔw no so hɔ no. Ɛhɔ na Yesu somaa nʼasuafo no mu baanu sɛ, wonni kan nkɔ.</para>
  <para style="p">
    <verse number="2" style="v"/>Ɔka kyerɛɛ wɔn se, “Sɛ mudu hɔ a, mubehu sɛ wɔasa afurum bi ne ne ba hama. Monsan wɔn na momfa wɔn mmrɛ me. <verse number="3" style="v"/>Sɛ obi bisa mo se, dɛn na moreyɛ a, monka nkyerɛ onii no se, ‘Wɔn ho hia Awurade’ na asɛm biara remma.”</para>
  <para style="p">
    <verse number="4" style="v"/>Wɔyɛɛ eyi hyɛɛ tete nkɔmhyɛ a ɛka <verse number="5" style="v"/>se, “Monka nkyerɛ Sion babea se, wo hene reba wo nkyɛn. Odwo, na ɔte afurum ne afurum ba so” no mu den.</para>
  <para style="p">
    <verse number="6" style="v"/>Asuafo baanu no yɛɛ nea Yesu ka kyerɛɛ wɔn no. <verse number="7" style="v"/>Wɔde mmoa no brɛɛ no no, wɔde wɔn ntama sesɛw afurum no so, maa Yesu tenaa ne so. <verse number="8" style="v"/>Nnipadɔm a wɔwɔ hɔ no bi de wɔn ntama sesɛw ɔkwan a ɔde aboa no nam so no so. Ebinom nso bubuu nnubaa, de sesɛw ɔkwan no mu saa ara. <verse number="9" style="v"/>Dɔm no tu teɛe, de osebɔ teɛteɛɛm se, “Hosiana, Dawid Ba! Nhyira ne nea ɔnam Awurade din mu reba no. Hosiana wɔ soro nohɔ!”</para>
  <para style="p">
    <verse number="10" style="v"/>Bere a oduu Yerusalem no, kurow no nyinaa bɔɔ twi. Ɛhɔfo no bisae se, “Na hena ni?”</para>
  <para style="p">
    <verse number="11" style="v"/>Nnipadɔm no buae se, “Ɛyɛ Yesu, odiyifo a ofi Nasaret a ɛwɔ Galileaman mu no.”</para>
  <para style="s1">Yesu kɔ asɔrefi</para>
  <para style="p">
    <verse number="12" style="v"/>Yesu fii hɔ no, ɔkɔɔ asɔrefi. Oduu hɔ no, ɔpamoo aguadifo a wɔwɔ hɔ no nyinaa kaa sikasesafo apon nyinaa guu fam, bubuu apata a wɔtɔn mmorɔnoma wɔ mu no nyinaa gui.</para>
  <para style="p">
    <verse number="13" style="v"/>Yesu ka kyerɛɛ wɔn se, “Kyerɛwsɛm no ka se, ‘Mʼasɔrefi yɛ beae a wɔbɔ mpae.’ Nanso, mo de, mode hɔ ayɛ akorɔmfo atenae.”</para>
  <para style="p">
    <verse number="14" style="v"/>Afei, anifuraefo ne mmubuafo baa ne nkyɛn wɔ asɔrefi hɔ, ma ɔsaa wɔn nyinaa yare. <verse number="15" style="v"/>Nanso, bere a asɔfo mpanyin ne Yudafo mpanyin bi huu anwonwade yi, na wɔtee nso sɛ, mmofra nkumaa a wɔwɔ asɔrefi hɔ reteɛteɛm se, “Nhyira nka Dawid Ba no” no, anyɛ wɔn dɛ. Enti, wobisaa Yesu se, “Wote nsɛm a mmofra no reka no anaa?”</para>
  <para style="p">
    <verse number="16" style="v"/>Yesu buae se, “Yiw. Na monkenkanee saa Kyerɛwsɛm a ɛka se, ‘Mmotafowa mpo bɛkamfo no’ no da, anaa?”</para>
  <para style="p">
    <verse number="17" style="v"/>Afei ofii hɔ san kɔɔ Betania kɔdaa hɔ.</para>
  <para style="s1">Yesu dome aduaba bi</para>
  <para style="p">
    <verse number="18" style="v"/>Ade kyee anɔpa a ɔresan akɔ Yerusalem no, ɔkɔm dee no. <verse number="19" style="v"/>Ohui sɛ akutu bi si ɔkwan ho baabi. Ɔkɔɔ hɔ kɔhwɛɛ sɛ akutu no bi wɔ so ana, nanso oduu hɔ no, ohui sɛ ahaban nko ara na ɛwɔ so. Ɔdomee aduaba no se, “Efi nnɛ, worensow aba bio!” Ɛhɔ ara, akutu dua no wui.</para>
  <para style="p">
    <verse number="20" style="v"/>Asɛm yi yɛɛ Yesu asuafo no nwonwa ma wobisaa no se, “Na ɛyɛɛ dɛn na akutu no so ahaban poo ntɛm saa?”</para>
  <para style="p">
    <verse number="21" style="v"/>Yesu nso buaa wɔn se, “Nokwarem, sɛ mowɔ gyidi a enhinhim a, mubetumi ayɛ ade koro yi ara bi, anaa nea ɛkyɛn saa mpo. Anka mubetumi aka akyerɛ Ngo Bepɔw yi se, ‘Tutu kogu po mu’, na ebetutu akogu mu nso. <verse number="22" style="v"/>Biribiara a mode gyidi bebisa wɔ mpaebɔ mu no, mo nsa bɛka.”</para>
  <para style="s1">Yesu tumi ho asɛmmisa</para>
  <para style="p">
    <verse number="23" style="v"/>Yesu san kɔɔ asɔrefi hɔ a ɔrekyerɛkyerɛ no, asɔfo mpanyin ne Yudafo mpanyin baa ne nkyɛn bebisaa no tumi ko a ogyina so pamoo aguadifo ne sikasesafo no fii asɔrefi hɔ no.</para>
  <para style="p">
    <verse number="24" style="v"/>Yesu kae se, “Merebebisa mo asɛm baako bi, na mummua me ansa. <verse number="25" style="v"/>Onyankopɔn na ɔsomaa Yohane Osuboni, anaa ɛnyɛ ɔno?” Wɔdwennwenee ho kae se, “Sɛ yɛka se, ‘Efi Onyankopɔn’ a, wobebisa yɛn nea enti a, yɛannye nea Yohane kae no anni. <verse number="26" style="v"/>Na sɛ yɛka se, ‘Ɛnyɛ Onyankopɔn na ɔsomaa no’ nso a, dɔm no bɛhaw yɛn, efisɛ, wɔn nyinaa nim sɛ Yohane yɛ odiyifo.” <verse number="27" style="v"/>Enti, wɔn mmuae a wɔmae ara ne sɛ “Yennim!” Ɛhɔ ara na Yesu nso kae se, “Sɛ munnim de a, me nso meremmua mo.”</para>
  <para style="s1">Mmabarima baanu ho bɛ</para>
  <para style="p">
    <verse number="28" style="v"/>Yesu kae se, “Saa asɛm a merebɛka yi, mudwen ho dɛn? Ɔbarima bi wɔ mmabarima baanu. Ɔka kyerɛɛ wɔn mu panyin no se, ‘Me ba, nnɛ kɔ mʼafum na kɔyɛ adwuma wɔ hɔ.’ <verse number="29" style="v"/>Ne ba no kae se, ‘Merenkɔ,’ nanso akyiri yi, ɔsesaa nʼadwene na ɔkɔe. <verse number="30" style="v"/>Afei agya no ka kyerɛɛ akumaa no se, ‘Wo nso kɔ.’ Ɔno nso kae se, ‘Agya, mate, mɛkɔ.’ Nanso wankɔ. <verse number="31" style="v"/>Saa mmofra baanu yi mu hena na otiee nʼagya asɛm?” Wobuae se, “Ne ba panyin no.” Afei Yesu kyerɛɛ asɛm no ase se, “Akyinnye biara nni ho sɛ nnebɔnyɛfo ne nguamanfo bɛkɔ ɔsoro ahenni mu ansa na moakɔ. <verse number="32" style="v"/>Efisɛ, Osuboni Yohane ka kyerɛɛ mo se, monsakra mo su na monkɔ Onyankopɔn nkyɛn nanso, moansakra, maa nnebɔneyɛfo ne nguamanfo sakraa wɔn su. Na muhuu nea ɛbae no koraa, moannye anni, enti moansakra.”</para>
  <para style="s1">Apaafo ho bɛ</para>
  <para style="p">
    <verse number="33" style="v"/>Yesu buu wɔn bɛ foforo bi se, “Da bi, ɔbarima bi a ɔwɔ mmɛfuw a wagye ban afa ho, na watu amoa a wokyi ngo wɔ mu, de afuw no gyaw akuafo bi. Eyi akyi no, otuu kwan kɔɔ ɔman foforo bi so.</para>
  <para style="p">
    <verse number="34" style="v"/>“Eduu bere a mmɛ no beree a, ɛsɛ sɛ wonu no, ɔsomaa ne ho nnipa baa akuafo no hɔ sɛ wommegye ne kyɛfo mmrɛ no. <verse number="35" style="v"/>Woduu hɔ ara pɛ na akuafo no tow hyɛɛ nnipa no so, boroo ɔbaako, kum ɔbaako, ɛnna wosiw ɔbaako nso abo.</para>
  <para style="p">
    <verse number="36" style="v"/>“Afei, ɔsan somaa nnipa a wɔn dodow sen wɔn a ɔsomaa wɔn kan no sɛ wɔnkɔ akuafo no nkyɛn, nanso, asɛm koro no ara bi na esii. <verse number="37" style="v"/>Eyi akyi, ɔsomaa ɔno ankasa ne ba akuafo no nkyɛn susuwii sɛ, wɔde nidi bɛma no.</para>
  <para style="p">
    <verse number="38" style="v"/>“Nanso, akuafo no hui sɛ, ne ba no afiti reba pɛ, wɔfaa ne ho adwene kae se, ‘Ɔdedifo no na ɔreba no; momma yenkum no, na yɛmfa afuw no!’ <verse number="39" style="v"/>Ɛhɔ ara, wɔtwee no fii afuw no mu kokum no too baabi.</para>
  <para style="p">
    <verse number="40" style="v"/>“Sɛ afuw wura no san ba a, mugye di sɛ dɛn na ɔbɛyɛ saa akuafo no?”</para>
  <para style="p">
    <verse number="41" style="v"/>Yudafo mpanyin no buae se, “Ɔno nso bekum saa atirimɔdenfo no, na ɔde afuw no ama akuafo foforo a wɔde ne kyɛfa bɛma no bere a ɛsɛ mu.”</para>
  <para style="p">
    <verse number="42" style="v"/>Yesu bisaa wɔn bio se, “Monkan Kyerɛwsɛm no mu da se, ‘Ɔbo a adansifo apo no, ɛno ara na abɛyɛ ɔdan no tweatibo.’ Eyi yɛ Awurade dwumadi no bi, na ayɛ yɛn ani so anwonwasɛm yi no?”</para>
  <para style="p">
    <verse number="43" style="v"/>“Nea mereka ara ne sɛ, wobegye Onyankopɔn Ahenni no afi mo nsam de akɔma ɔman foforo a wɔbebu nʼafude no ho nkontaa pa akyerɛ no. <verse number="44" style="v"/>Wɔn a wɔbɛhwe saa nokware botan yi so no mu bebubu, na nea nokware botan no nso bɛhwe ne so no bɛpɛkyɛw.”</para>
  <para style="p">
    <verse number="45" style="v"/>Bere a asɔfo mpanyin ne Yudafo mpanyin no tee ase sɛ Yesu asɛm a ɔreka no fa wɔn ho no, <verse number="46" style="v"/>wɔpɛe sɛ wɔyɛ no bɔne, nanso na wosuro dɔm no, efisɛ, na wɔagye Yesu atom sɛ ɔyɛ odiyifo.</para>
  <chapter number="22" style="c"/>
  <para style="s1">Ayeforohyia apontow ho bɛ</para>
  <para style="p">
    <verse number="1" style="v"/>Yesu de abebu ahorow kyerɛɛ sɛnea ɔsoro ɔhenni no te. <verse number="2" style="v"/>Ose, “Ɔsoro ahenni te sɛ ɔhene bi a ne babarima hyiaa ayeforo, na ɔtow pon maa no. <verse number="3" style="v"/>Ɔtoo nsa frɛɛ nnipa pii. Bere no dui no, ɔsomaa nʼasomfo sɛ wɔnkɔfrɛfrɛ nnipa no na wɔmmra. Nanso nnipa no amma. <verse number="4" style="v"/>Ɔsan somaa nʼasomfo foforo se, ‘Monkɔka nkyerɛ wɔn se, wɔawie biribiara. Wɔakum mʼanantwi ne me nyɛmmoa de anoa aduan awie. Mommra ayeforo no ase, mmedidi!’</para>
  <para style="p">
    <verse number="5" style="v"/>“Nanso, ne ho yɛɛ wɔn a ɔtoo nsa frɛɛ wɔn no serew. Obiara kodii ne dwuma. Obi kɔɔ nʼafum. Ɔfoforo nso kodii ne gua. <verse number="6" style="v"/>Afoforo nso kyeree nʼasomfo no hwee wɔn, pirapiraa wɔn, kunkum ebinom nso.</para>
  <para style="p">
    <verse number="7" style="v"/>“Ɔhene no tee nea nnipa no ayɛ nʼasomfo no, ne bo fuwii. Ɔsomaa nʼasraafo ma wɔkokunkum awudifo no, hyew wɔn kurow no pasaa. <verse number="8" style="v"/>Ɔsan frɛɛ nʼasomfo ka kyerɛɛ wɔn se, ‘Wɔawie ayeforo aduan no. Nanso wɔn a wɔfrɛɛ wɔn no mfata sɛ wɔba apontow no ase. <verse number="9" style="v"/>Enti monkɔ mmɔnten so, na obiara a mubehu no no, momfrɛ no mmra apontow no ase.’</para>
  <para style="p">
    <verse number="10" style="v"/>“Asomfo no fii adi kɔɔ mmɔnten so kɔfrɛɛ nnipa dodow a wohuu wɔn no nyinaa. Wɔfrɛɛ nnipa pa ne nnipa bɔne maa ɔdan a wɔtow pon wɔ mu no yɛɛ ma. <verse number="11" style="v"/>Ɔhene no baa hɔ sɛ ɔrebɛhwɛ nnipa a wɔaba no, ohuu obi a ɔnhyɛ ayeforohyia atade wɔ hɔ.</para>
  <para style="p">
    <verse number="12" style="v"/>“Obisaa no se, ‘Damfo, ɛyɛɛ dɛn na wonhyɛ ayeforohyia atade na wutumi baa ha?’ Nanso damfo no antumi ammua.</para>
  <para style="p">
    <verse number="13" style="v"/>“Afei ɔhene no ka kyerɛɛ nʼasomfo no se, ‘Monkyekyere ne nan ne ne nsa na monkɔtow no nkyene akyirikyiri sum mu, nea osu ne agyaadwo wɔ no.’ <verse number="14" style="v"/>Wɔafrɛ bebree, nanso kakraa bi na wɔayi wɔn.”</para>
  <para style="s1">Towyi ho asɛmmisa</para>
  <para style="p">
    <verse number="15" style="v"/>Farisifo no tuu Yesu ho agyina, pɛɛ ɔkwan bi a wɔnam nʼanom asɛm so benya no akyere no. <verse number="16" style="v"/>Wosii no gyinae sɛ, wɔbɛsoma wɔn nnipa bi ne Herodefo aba Yesu nkyɛn abebisa no se, “Owura, yenim sɛ woyɛ ɔnokwafo, na wonam nokware kwan so kyerɛ nnipa ɔkwan a, ɛkɔ Onyankopɔn nkyɛn a, wunsuro akyi asɛm, efisɛ, wonhwɛ nnipa anim. <verse number="17" style="v"/>Ka ma yentie. Eye sɛ woyi tow ma Roma Hempɔn Kaesare anaa enye?”</para>
  <para style="p">
    <verse number="18" style="v"/>Yesu huu wɔn adwemmɔne no ma ɔka kyerɛɛ wɔn se, “Mo nyaatwomfo! Adɛn nti na mopɛ sɛ mode nnaadaa sɔ me hwɛ? <verse number="19" style="v"/>Momfa sika a wɔde yi tow no bi nkyerɛ me.” Wɔde bi kyerɛɛ no. <verse number="20" style="v"/>Obisaa wɔn se, “Hena mfonini na ɛda so, na hena din nso na ɛwɔ so?” <verse number="21" style="v"/>Wobuae se, “Kaesare.” Yesu ka kyerɛɛ wɔn se, “Ɛnne momfa Kaesare de mma Kaesare, na momfa Onyankopɔn de mma Onyankopɔn.”</para>
  <para style="p">
    <verse number="22" style="v"/>Ne mmuae a ɔmaa wɔn no maa wɔn ho dwiriw wɔn, ma wogyaw no hɔ kɔe.</para>
  <para style="s1">Owusɔre ho asɛmmisa</para>
  <para style="p">
    <verse number="23" style="v"/>Da no ara, Sadukifo a wonnye owusɔre nni no baa Yesu nkyɛn bebisaa no se, <verse number="24" style="v"/>“Owura, Mose kae se, ‘Sɛ ɔbarima bi anwo na owu a, ne nuabarima mfa ne yere no kunabea, na ɔne no nwo mma owufo no.’ <verse number="25" style="v"/>Anuanom baason bi ne yɛn tenaa ha. Ɔpanyin no waree a wanwo ba na owui. Enti ne nua a ɔto so abien no faa ne yere no kunabea. <verse number="26" style="v"/>Nea ɔto so abien no nso wui, maa nea ɔto so abiɛsa no faa ɔbea no kunabea. Ɔno nso wui a wanwo ba, maa ɔfoforo nso faa ɔbea no kunabea. Eyi toaa so ara kosii sɛ, anuanom baason no nyinaa waree ɔbea no. <verse number="27" style="v"/>Nea edi akyiri ne sɛ, ɔbea no nso wui. <verse number="28" style="v"/>Ɛno nti, owusɔre bere no, nnipa baason yi mu hena na ɔbea no bɛyɛ ne yere? Efisɛ, wɔn nyinaa waree no!”</para>
  <para style="p">
    <verse number="29" style="v"/>Yesu buaa wɔn se, “Mo mfomso a moayɛ no fi onim a munnim Kyerɛwsɛm no ne Onyankopɔn tumi a ɔwɔ no! <verse number="30" style="v"/>Na owusɔre bere no, aware nni hɔ; obiara bɛyɛ sɛ abɔfo a wɔwɔ soro no. <verse number="31" style="v"/>Afei, ɛfa owusɔre no ho no nso, monkanee nea Onyankopɔn aka afa ho no pɛn? Munhu sɛ Onyankopɔn kasa kyerɛɛ mo bere a ɔkae se, <verse number="32" style="v"/>‘Mene Abraham Nyankopɔn, Isak Nyankopɔn, ne Yakob Nyankopɔn no?’ Eyi kyerɛ sɛ, Onyankopɔn nyɛ awufo Nyankopɔn na mmom, ateasefo Nyankopɔn.”</para>
  <para style="p">
    <verse number="33" style="v"/>Nnipadɔm no tee ne nkyerɛkyerɛ no, ɛyɛɛ wɔn nwonwa.</para>
  <para style="s1">Mmaransɛm no mu nea ɛkyɛn ne nyinaa</para>
  <para style="p">
    <verse number="34" style="v"/>Farisifo no tee sɛ Yesu abu afa Sadukifo no so no, wɔkohyiaa Yesu.</para>
  <para style="p">
    <verse number="35" style="v"/>Wɔn mu baako a ɔyɛ mmaranimfo bisaa Yesu se, <verse number="36" style="v"/>“Owura, Mose mmaransɛm no mu nea ɛwɔ he koraa na ɛkyɛn ne nyinaa.”</para>
  <para style="p">
    <verse number="37" style="v"/>Yesu buaa no se, “ ‘Dɔ Awurade wo Nyankopɔn, wo koma nyinaa mu, wo kra nyinaa mu, ne wʼadwene nyinaa mu.’ <verse number="38" style="v"/>Eyi ne mmaransɛm no mu nea edi kan na ɛkyɛn ne nyinaa. <verse number="39" style="v"/>Nea ɛto so abien no te sɛ ɛno ara; ‘Dɔ wo yɔnko sɛ wo ho.’ <verse number="40" style="v"/>Mose mmaransɛm ne adiyifo no nkyerɛkyerɛ no nyinaa gyina saa mmaransɛm abien yi so. Di eyinom so, na wubehu sɛ woredi nea aka no nyinaa so.”</para>
  <para style="s1">Hena ba ne Agyenkwa no?</para>
  <para style="p">
    <verse number="41" style="v"/>Farisifo no twaa Yesu ho hyiae no, obisaa wɔn se, <verse number="42" style="v"/>“Dɛn na mowɔ ka wɔ Agyenkwa no ho? Hena ba ne no?” Wobuaa no se, “Dawid ba.”</para>
  <para style="p">
    <verse number="43" style="v"/>Yesu bisaa wɔn se, “Ɛnne adɛn na Dawid nam Honhom Kronkron so frɛ no ‘Awurade?’ Efisɛ, Dawid kae se,</para>
  <para style="p">
    <verse number="44" style="v"/>“Onyankopɔn ka kyerɛɛ me wura se, ‘Tena me nifa kosi sɛ mɛma woadi wʼatamfo nyinaa so.’ <verse number="45" style="v"/>Sɛ Dawid frɛ no ‘Awurade’ a, ɛnne ɛbɛyɛ dɛn na watumi ayɛ ne ba?”</para>
  <para style="p">
    <verse number="46" style="v"/>Obiara antumi ammua. Eyi akyi nso, obiara antumi ammisa no nsɛm bio.</para>
  <chapter number="23" style="c"/>
  <para style="s1">Yesu ka Mmara no Akyerɛkyerɛfo ne Farisifo anim</para>
  <para style="p">
    <verse number="1" style="v"/>Afei Yesu ka kyerɛɛ nnipadɔm no ne nʼasuafo no se, <verse number="2" style="v"/>“Mmara no akyerɛkyerɛfo ne Farisifo no na wɔkyerɛ Mose mmara no ase. <verse number="3" style="v"/>Eyi nti, ɛsɛ sɛ mutie wɔn, na moyɛ biribiara a wɔbɛka akyerɛ mo sɛ monyɛ no. Nanso monnyɛ nea wɔyɛ no bi, efisɛ, nea wɔka kyerɛ mo no, ɛnyɛ ɛno na wɔyɛ. <verse number="4" style="v"/>Wɔhyɛ mo ma mudi mmara a ɛyɛ den so a, wɔn ankasa mpɛ sɛ wodi so.</para>
  <para style="p">
    <verse number="5" style="v"/>“Biribiara a wɔyɛ no yɛ ɔyɛkyerɛ. Wɔde sɛbɛ a kyerɛw nsɛm bi hyɛ mu sɛn wɔn nsa, hyɛ ntade yuu kyerɛ sɛ wɔyɛ atreneefo. <verse number="6" style="v"/>Na sɛ wɔkɔ apontow ase nso a, wɔpɛ sɛ daa wɔtena mpanyin tenabea. Afei, wɔkɔ asɔre nso a, wɔpɛ sɛ wɔtena mpanyin tenabea pa. <verse number="7" style="v"/>Sɛ wode obu kyia wɔn abɔnten so, na wofrɛ wɔn ‘Rabi’ anaa ‘Owura’ a, ɛyɛ wɔn dɛ. <verse number="8" style="v"/>Mommma obiara mmfrɛ mo saa. Efisɛ, Onyankopɔn nko ara na ɔyɛ ‘Owura.’ Mo nyinaa moyɛ pɛ sɛ anuanom. <verse number="9" style="v"/>Mommfrɛ obiara wɔ asase so ha se ‘Agya,’ efisɛ, Onyankopɔn a ɔwɔ soro no nko ara na ɛsɛ sɛ wɔfrɛ no saa. <verse number="10" style="v"/>Na mommma wɔmmfrɛ mo ‘Owura,’ efisɛ, ɔbaako pɛ na ɔyɛ mo wura, a ɔne Agyenkwa no.</para>
  <para style="p">
    <verse number="11" style="v"/>“Wobrɛ wo ho ase som afoforo a, wobɛyɛ ɔkɛse. Wopɛ sɛ woyɛ kɛse a, yɛ ɔsomfo. <verse number="12" style="v"/>Na obiara a ɔbɛma ne ho so no, wɔbɛbrɛ no ase; saa ara nso na obiara a ɔbɛbrɛ ne ho ase no, wɔbɛma no so.</para>
  <para style="s1">Yesu kasa tia nyaatwomyɛ</para>
  <para style="p">
    <verse number="13" style="v"/>“Munnue! Mo Farisifo ne mmara no akyerɛkyerɛfo nyaatwomfo, efisɛ, musiw afoforo ɔsoro ahenni ho kwan. Mo a, monkɔ mu. Mo nso a, momma afoforo a wɔpɛ sɛ wɔkɔ mu no kwan.</para>
  <para style="p">
    <verse number="14" style="v"/>“Nyaatwomfo! Mobɔ mpae atenten wɔ mmɔnten so de kyerɛ sɛ, moyɛ atreneefo, wɔ bere a, mutu akunafo fi wɔn afi mu.</para>
  <para style="p">
    <verse number="15" style="v"/>“Munnue! Mo Farisifo ne mmara no akyerɛkyerɛfo nyaatwomfo! Mokɔ wiase afanan nyinaa sɛ mubenya onipa baako abɛfra mo mu. Na sɛ munya obi saa a, mosɛe no ma ɔyɛ ɔbonsam ba sen sɛnea mote no.</para>
  <para style="p">
    <verse number="16" style="v"/>“Munnue! Akwankyerɛfo anifuraefo a moka se, sɛ obi de asɔredan ka ntam a, ɛno de, ɛnyɛ hwee. Na sɛ ɔde sikakɔkɔɔ a ɛwɔ asɔredan no mu ka ntam de a, ɛnne ntam no kyekyere onii no. <verse number="17" style="v"/>Anifuraefo nkwaseafo! Asɔredan no ne emu sikakɔkɔɔ no mu nea ɛwɔ he na ɛsom bo, sikakɔkɔɔ no anaa asɔredan no a ɛtew sikakɔkɔɔ no ho no? <verse number="18" style="v"/>Na moka se, ‘Sɛ obi ka afɔremuka no ntam a, ɛnyɛ hwee. Na mmom, sɛ ɔka ayɛyɛde a egu afɔremuka no so ntam de a, ɛkyekyere onii!’ <verse number="19" style="v"/>Anifuraefo! Afɔremuka a ɛtew ayɛyɛde a egu so no ho no, ne ayɛde a egu so no mu nea ɛwɔ he na ɛsom bo? <verse number="20" style="v"/>Sɛ woka afɔremuka no ntam a, woka afɔremuka no ne ɛso ayɛyɛde nyinaa ntam, <verse number="21" style="v"/>na sɛ woka asɔredan no ntam a, woka asɔredan no ne Onyankopɔn a ɔte mu no nyinaa ntam. <verse number="22" style="v"/>Na sɛ woka ɔsoro ntam a, na woreka Onyankopɔn Ahengua ne Onyankopɔn no ankasa ntam.</para>
  <para style="p">
    <verse number="23" style="v"/>“Munnue! Mo Farisifo ne mmara no akyerɛkyerɛfo nyaatwomfo! Muyi ntotoso du du wɔ afifide a ɛwɔ mo mfikyifuw mu no ho, nanso mugyaw nneɛma a ɛsom bo te sɛ atɛntrenee, ahummɔbɔ, ne nokwaredi. Ɛwom sɛ, ɛsɛ sɛ muyiyi ntotoso du du no de, nanso ɛnsɛ sɛ mugyaw nneɛma a ɛsom bo no. <verse number="24" style="v"/>Anifuraefo akwankyerɛfo! Mosɔn nea morenom so yi mu nwansena, nanso momene nantwi!</para>
  <para style="p">
    <verse number="25" style="v"/>“Munnue! Mo Farisifo ne mmara no akyerɛkyerɛfo nyaatwomfo! Mutwiw mo nkuruwa ne mo ayowa ho fɛfɛɛfɛ, nanso emu de, asisi ne pɛsɛmenkominya ahyɛ no ma tɔ. <verse number="26" style="v"/>Farisifo anifuraefo! Muntwiw kuruwa no mu kan, na kuruwa no ho nyinaa bɛtew!</para>
  <para style="p">
    <verse number="27" style="v"/>“Munnue! Mo Farisifo ne mmara no akyerɛkyerɛfo! Mote sɛ da a wɔasra ho fɛfɛɛfɛ, nanso awufo nnompe ne nneɛma funu ahyɛ mu ma tɔ. <verse number="28" style="v"/>Moyɛ mo anim sɛ atreneefo, nanso bɔne ahorow ahyɛ mo mu ma tɔ.</para>
  <para style="p">
    <verse number="29" style="v"/>“Munnue! Mo Farisifo ne mmara no akyerɛkyerɛfo nyaatwomfo! Musisi ada akɛse ma adiyifo a mo ara mo agyanom kunkum wɔn, na mode nhwiren gugu atreneefo a wokunkum wɔn no da so, <verse number="30" style="v"/>na mutwa mo ho ka se, ‘Sɛ na yɛte ase saa bere no a, anka yɛrenyɛ bɔne a yɛn agyanom yɛe no.’</para>
  <para style="p">
    <verse number="31" style="v"/>“Sɛ moka saa a, mubu mo ho fɔ sɛ moyɛ atirimmɔdenfo mma. <verse number="32" style="v"/>Na mudi wɔn anammɔn akyi yɛ saa bɔne koro no ara bi pɛpɛɛpɛ. <verse number="33" style="v"/>Awɔ! Nhurutoa mma! Mobɛyɛ dɛn aguan amanehunu gya mu atemmu no?</para>
  <para style="p">
    <verse number="34" style="v"/>“Mɛsoma adiyifo ne anyansafo ne akyerɛkyerɛfo aba mo nkyɛn. Mobɛbɔ wɔn mu bi asennua mu, akum wɔn. Mobɛbɔ ebinom akyi mmaa wɔ mo asɔredan mu, na moataa ebi afi nkurow so akɔ nkurow so. <verse number="35" style="v"/>Na atreneefo mogya a moahwie agu asase so nyinaa, efi Habel so de kosi Barakia ba Sakaria a mukum no asɔredan ne afɔremuka ntam no, bɛba mo so. <verse number="36" style="v"/>Mereka makyerɛ mo se, atemmu a wɔaboaboa ano no nyinaa, bɛba nnɛɛmma yi so.</para>
  <para style="p">
    <verse number="37" style="v"/>“O Yerusalem, Yerusalem, wo a wukum adiyifo, na wusiw wɔn a wɔasoma wɔn wo nkyɛn abo, mpɛn ahe na anka mepɛe sɛ meboaboa wo mma ano, sɛnea akokɔbeatan boaboa ne mma ano ne ntaban ase, nanso moampɛ! <verse number="38" style="v"/>Wobegyaw mo fi fituw ama mo. <verse number="39" style="v"/>Na mise mo sɛ, efi nnɛ de rekɔ, morenhu me bio kosi sɛ, mobɛka se, ‘Nhyira ne nea ɔnam Awurade din mu reba’ no.”</para>
  <chapter number="24" style="c"/>
  <para style="s1">Asɔredansɛe ho nkɔmhyɛ</para>
  <para style="p">
    <verse number="1" style="v"/>Yesu refi faako a asɔredan no si hɔ no, nʼasuafo no baa ne nkyɛn pɛe sɛ wɔkyerɛkyerɛ no adan ahorow a ɛwɔ asɔredan no mu.</para>
  <para style="p">
    <verse number="2" style="v"/>Nanso, ɔka kyerɛɛ wɔn se, “Wobedwiriw saa ɔdan yi agu pasaa!”</para>
  <para style="s1">Ɔhaw ne ɔtaa</para>
  <para style="p">
    <verse number="3" style="v"/>Yesu kɔɔ Ngo Bepɔw no so. Ɔte hɔ no, nʼasuafo no baa ne nkyɛn bebisaa no se, “Bere bɛn na nea woreka yi bɛba? Na nsɛnkyerɛnne bɛn na ɛbɛma yɛahu wo ba a, wobɛsan aba bio no ne wiase awiei a ɛbɛba no?”</para>
  <para style="p">
    <verse number="4" style="v"/>Yesu ka kyerɛɛ wɔn se, “Monhwɛ na obi annaadaa mo. <verse number="5" style="v"/>Nnipa bebree de me din bɛba abɛka se, wɔne Agyenkwa no, na wɔadaadaa mo mu pii. <verse number="6" style="v"/>Sɛ mote sɛ wɔafi akodi ase a, ɛnkyerɛ me ba a mɛsan aba no ho nsɛnkyerɛnne. Ɛsɛ sɛ eyinom ba, nanso awiei no de, ennya mmae. <verse number="7" style="v"/>Aman bɛsɔre aman so, na ahenni asɔre ahenni so, na ɔkɔm ne asasewosow bɛba mmeaemmeae. <verse number="8" style="v"/>Eyinom nyinaa bɛyɛ nneɛma a ɛyɛ hu a ɛbɛba no mfitiase.</para>
  <para style="p">
    <verse number="9" style="v"/>“Sɛ moyɛ me de nti, wɔbɛyɛ mo ayayade, na wɔakum mo wɔ wiase afanan nyinaa, <verse number="10" style="v"/>na mo mu pii bɛsan akɔ bɔne mu, na moayiyi mo ho mo ho ama, na moatan mo ho. <verse number="11" style="v"/>Atoro adiyifo bebree bɛsɔre, na wɔadaadaa mo mu pii. <verse number="12" style="v"/>Bɔne bɛdɔɔso wɔ wiase, na abrɛ nnipa dɔ a wɔwɔ no ase. <verse number="13" style="v"/>Nanso, wɔn a wobegyina pintinn akodu awiei no, wobenya nkwa.</para>
  <para style="p">
    <verse number="14" style="v"/>“Na wɔbɛka asɛmpa a ɛfa Ahenni no ho no wɔ wiase mmaa nyinaa na wɔate. Ɛno akyi ansa na awiei no bɛba.</para>
  <para style="s1">Ahohia a ɛyɛ hu</para>
  <para style="p">
    <verse number="15" style="v"/>“Enti sɛ muhu ‘Ade a Ɛyɛ Hu’ a, odiyifo Daniel kaa ho asɛm sɛ egyina Kronkronbea hɔ no a, ‘Nea ɔkan no nte eyi ase!’ <verse number="16" style="v"/>Wɔn a wɔte Yudea no, nguan nkɔ Yuda mmepɔw so. <verse number="17" style="v"/>Wɔn a wɔtete wɔn afi mu no nso, nguan a wɔmfa biribiara mfi wɔn adan mu. <verse number="18" style="v"/>Wɔn a wɔwɔ mfum no nso, nnsan wɔn akyi mmmɛfa wɔn ntama.</para>
  <para style="p">
    <verse number="19" style="v"/>“Na wɔn a wɔafa afuru ne wɔn a woturu mma saa bere no mu no nnue. <verse number="20" style="v"/>Na mommɔ mpae, na bere a ɛsɛ sɛ muguan no anyɛ awɔwbere anaa Homeda. <verse number="21" style="v"/>Efisɛ, ɔtaa a ɛbɛba no, ebi nsii wɔ wiase abakɔsɛm mu da, na ebi nso rensi da.</para>
  <para style="p">
    <verse number="22" style="v"/>“Nokwarem, sɛ wɔantwa saa nna no so a, nnipa nyinaa ase bɛtɔre.</para>
  <para style="p">
    <verse number="23" style="v"/>“Sɛ obi ka kyerɛ mo se, ‘Agyenkwa no wɔ ha anaa sɛ ɔwɔ nohɔ anaa wayi ne ho adi wɔ ha anaa ɛhɔ’ a, munnnye nnni. <verse number="24" style="v"/>Atoro Kristofo ne atoro adiyifo bɛsɔre, na wɔayɛ anwonwade ahorow, na sɛ ebetumi a, wɔadaadaa wɔn mpo a Onyankopɔn ayi wɔn no. <verse number="25" style="v"/>Mabɔ mo kɔkɔ dedaw.</para>
  <para style="s1">Onipa Ba no</para>
  <para style="p">
    <verse number="26" style="v"/>“Enti, sɛ obi ka kyerɛ mo se, Agyenkwa no asan aba, na ɔwɔ sare so a, monnhaw mo ho sɛ mobɛkɔ hɔ akɔhwehwɛ no. Anaasɛ nso ɔde ne ho asie baabi a, munnnye nnni! <verse number="27" style="v"/>Na sɛnea anyinam twa fi apuei kɔ atɔe no, saa ara na sɛ Onipa Ba no reba a, ɛbɛyɛ ara ne no. <verse number="28" style="v"/>Na nea efunu wɔ no, ɛhɔ na apete mpa.</para>
  <para style="p">
    <verse number="29" style="v"/>“Ɔtaa no akyi pɛ, awia beduru sum, na ɔsram renhyerɛn, na nsoromma bɛtetew ahwe, na wɔbɛwosow tumi a ɛwɔ soro no.</para>
  <para style="p">
    <verse number="30" style="v"/>“Afei, Onipa Ba no ba ho nsɛnkyerɛnne bɛda adi, na ɔsoro ne asase sofo nyinaa betwa agyaadwo. Na wiase amanaman behu me sɛ, mede tumi ne anuonyam nam ɔsoro omununkum mu reba. <verse number="31" style="v"/>Na mɛsoma mʼabɔfo a wɔrebɔ mmɛnson aba, na wɔbɛboaboa wɔn a mayi wɔn no ano fi soro ano kɔka asase ano.</para>
  <para style="p">
    <verse number="32" style="v"/>“Afei munsua biribi mfi borɔdɔma dua no ho asɛm no mu. Sɛ eyi nnubaa foforo, san yi ahaban foforo a, na ɛkyerɛ sɛ asusow atue. <verse number="33" style="v"/>Saa ara nso na sɛ muhu sɛ saa nneɛma yi nyinaa afiti ase resisi a, mubehu sɛ me ba a mɛsan aba no abɛn, adu apon ano. <verse number="34" style="v"/>Afei, saa awontoatoaso yi betwam.</para>
  <para style="p">
    <verse number="35" style="v"/>“Ɔsoro ne asase betwam akɔ, na me nsɛm de, ɛbɛtena hɔ daa. <verse number="36" style="v"/>Nanso, da anaa dɔn ko a awiei no bɛba de, obiara nnim. Ɔsoro abɔfo ne Onyankopɔn Ba no mpo nnim. Agya no nko na onim.</para>
  <para style="p">
    <verse number="37" style="v"/>“Onipa Ba no ba a ɔbɛba no, bɛyɛ sɛnea Noa bere so ɛyɛe no ara pɛ. <verse number="38" style="v"/>Na sɛnea nna a edi nsuyiri no anim no nnipa didii, na wɔnomee, warewaree, de kosii da a Noa kɔɔ hyɛn no mu, <verse number="39" style="v"/>na nnipa annye nea ɛbɛba anni, kosi sɛ nsuyiri bɛfaa wɔn nyinaa kɔe no, saa ara na me ba a mɛsan aba no bɛyɛ.</para>
  <para style="p">
    <verse number="40" style="v"/>“Saa bere no, wɔbɛfa mmarima baanu a wɔreyɛ adwuma wɔ afum no mu baako akɔ, na wɔagyaw ɔbaako. <verse number="41" style="v"/>Saa ara nso na mmea baanu a wɔwɔ fie renoa aduan no nso, wɔbɛfa ɔbaako agyaw ɔbaako ne no. <verse number="42" style="v"/>Enti, monwɛn, efisɛ, munnim da ko a, Awurade bɛba.</para>
  <para style="p">
    <verse number="43" style="v"/>“Sɛnea onipa tumi wɛn de bɔ ne ho ban fi akorɔmfo ho no, <verse number="44" style="v"/>saa ara na mubetumi asiesie mo ho awɛn de atwɛn me ba a mɛba a obiara nnim bere ko no.</para>
  <para style="s1">Akoa pa anaa akoa bɔne</para>
  <para style="p">
    <verse number="45" style="v"/>“Woyɛ Awurade akoa onyansafo nokwafo anaa? Mama wo adwuma sɛ hwɛ me fi so, na da biara ma mʼasomfo aduan nni anaa? <verse number="46" style="v"/>Nhyira nka wo sɛ, mɛsan aba abɛto wo sɛ, wode nokware reyɛ wʼadwuma. <verse number="47" style="v"/>Mede biribiara a mewɔ no bɛhyɛ saa nokwafo no nsa, na wahwɛ so!</para>
  <para style="p">
    <verse number="48" style="v"/>“Na sɛ woyɛ akoa bɔne, na woka kyerɛ wo ho se, ‘Me wura nnya mmae,’ <verse number="49" style="v"/>na wufiti ase haw wo mfɛfo nkoa no, na wudidi, bow nsa a, <verse number="50" style="v"/>wo wura no bɛba da a wʼani nna no kwan, <verse number="51" style="v"/>na wabetwa wo mmaa a ano yɛ den, na ɔde wo akɔ nea wobu nyaatwomfo atɛn; ɛhɔ na osu ne agyaadwo wɔ.</para>
  <chapter number="25" style="c"/>
  <para style="s1">Mmabaa du no ho bɛ</para>
  <para style="p">
    <verse number="1" style="v"/>“Ɔsoro ahenni te sɛ mmabaa du bi a wɔfaa wɔn akanea sɛ wɔrekohyia ayeforokunu. <verse number="2" style="v"/>Na mmabaa no mu baanum yɛ anyansafo ɛnna baanum nso yɛ nkwaseafo. <verse number="3" style="v"/>Wɔn mu nkwaseafo no rekɔ no, wɔamfa krasin a sɛ nea ɛwɔ akanea no mu sa a, wɔde begu mu. <verse number="4" style="v"/>Nanso, wɔn mu anyansafo no de, wɔrekɔ no, wɔfaa krasin kaa wɔn akanea ho de kɔe.</para>
  <para style="p">
    <verse number="5" style="v"/>“Ayeforokunu no amma ntɛm, enti wofitii ase totɔɔ nko, dedae. <verse number="6" style="v"/>Ɔdasum na wɔtee nteɛteɛm se, ‘Ayeforokunu no reba! Mumfi adi nkohyia no!’</para>
  <para style="p">
    <verse number="7" style="v"/>“Mmabaa yi nyinaa sɔre buebuee wɔn akanea no. <verse number="8" style="v"/>Nkwaseafo no srɛɛ anyansafo no sɛ, ‘Momma yɛn mo krasin no bi ngu yɛn akanea mu na ɛredum.’</para>
  <para style="p">
    <verse number="9" style="v"/>“Anyansafo no ka kyerɛɛ wɔn se, ‘krasin a yɛwɔ no sua. Monkɔ kurom nkɔtɔ bi.’</para>
  <para style="p">
    <verse number="10" style="v"/>“Wɔrekɔtɔ krasin no pɛ, na ayeforokunu no bae. Enti, wɔn a wɔasiesie wɔn ho no ne ayeforokunu no kɔɔ nʼapontow no ase, na wɔtoo ɔpon no mu.</para>
  <para style="p">
    <verse number="11" style="v"/>“Akyiri yi a baanum no san bae no, wogyinaa ɔpon no akyi frɛe se, ‘Owura, hiɛ yɛn!’</para>
  <para style="p">
    <verse number="12" style="v"/>“Nanso, ɔka kyerɛɛ wɔn se, ‘Mumfi hɔ nkɔ. Minnim mo!’</para>
  <para style="p">
    <verse number="13" style="v"/>“Enti, monwɛn, na munnim da anaa dɔn ko a, mɛsan aba.</para>
  <para style="s1">Apaafo baasa bi ho bɛ</para>
  <para style="p">
    <verse number="14" style="v"/>“Bio, ɔsoro ahenni te sɛ ɔbarima bi a ɔretu kwan akɔ ɔman foforo bi so. Ɔrekɔ no, ɔfrɛɛ nʼapaafo baasa maa wɔn mu biara sika a ɛfata sɛ wɔmfa nyɛ adwuma.</para>
  <para style="p">
    <verse number="15" style="v"/>“Ɔmaa ɔbaako sidi mpem anum. Ɔmaa nea odi hɔ no sidi mpem abien, ɛnna ɔmaa nea otwa to no sidi apem. <verse number="16" style="v"/>Ɔpaani a ɔmaa no sidi mpem anum no de sika no kodii gua, nyaa mfaso sidi mpem anum kaa ho. <verse number="17" style="v"/>Nea onyaa sidi mpem abien no nso, de sika no kɔyɛɛ adwuma, nyaa mfaso sidi mpem abien kaa ne sika no ho.</para>
  <para style="p">
    <verse number="18" style="v"/>“Nanso, ɔpaani a ne wura maa no sidi apem no de, ɔkotuu fam de sika no siee hɔ.</para>
  <para style="p">
    <verse number="19" style="v"/>“Mmere bi akyi, wɔn wura no fi akwantum bae. Ɔfrɛɛ apaafo baasa yi sɛ wommebu nkontaa nkyerɛ no. <verse number="20" style="v"/>Nea ɔmaa no sidi mpem anum no brɛɛ no sidi mpem du.</para>
  <para style="p">
    <verse number="21" style="v"/>“Ne wura no ka kyerɛɛ no se, ‘Mo, akoa pa ne nokwafo, woadi kakraa yi ho nokware, mede wo besi nneɛma pii so panyin. Bra, na me ne wo nni dɛ!’</para>
  <para style="p">
    <verse number="22" style="v"/>“Ɔpaani a ɔmaa no sidi mpem abien no nso bae. Ɔka kyerɛɛ ne wura no se, ‘Worekɔ no, womaa me sidi mpem abien. Mede yɛɛ adwuma, na manya sidi mpem abien aka ho.’</para>
  <para style="p">
    <verse number="23" style="v"/>“Ne wura no ka kyerɛɛ no se, ‘Mo, akoa pa ne nokwafo, woadi kakraa yi ho nokware, mede wo besi nneɛma pii so panyin. Bra, na me ne wo nni dɛ!’</para>
  <para style="p">
    <verse number="24" style="v"/>“Ɔpaani a onyaa sidi apem no nso bae. Ɔka kyerɛɛ ne wura no se, ‘Owura, minim sɛ woyɛ onipa a woyɛ den. Wutumi twa wɔ nea wunnuae, ɛnna wutumi boaboa ano wɔ nea wompetee; <verse number="25" style="v"/>enti misuroe na mede wo sika no kɔkyɛɛ fam, enti wʼade ni!’</para>
  <para style="p">
    <verse number="26" style="v"/>“Ne wura no ka kyerɛɛ no se, ‘Akoa bɔne ne onihafo! Wunim sɛ mitumi twa wɔ nea minnuae, na mitumi boaboa ano wɔ nea mempetee a, <verse number="27" style="v"/>anka ɛsɛ sɛ wode sika no yɛ adwuma nya ho mfaso to hɔ ma me. <verse number="28" style="v"/>Munnye ne nsam sika no, na momfa nkɔma nea onyaa sidi ɔpedu no. <verse number="29" style="v"/>Obiara a ɔde nea wɔde ama no no bɛyɛ ade pa no, wɔde bi bɛka ne ho. Na obiara a wamfa nea wɔde ama no no anyɛ ade pa no, nea ɔwɔ no mpo, wɔbegye afi ne nsam. <verse number="30" style="v"/>Montow akoa a ne ho nni mfaso yi nkyene sum kabii mu; ɛhɔ na osu ne agyaadwo wɔ.’</para>
  <para style="s1">Atemmu da no</para>
  <para style="p">
    <verse number="31" style="v"/>“Na sɛ, Onipa Ba no ba nʼanuonyam mu a abɔfo nyinaa ka ne ho a, saa bere no na ɔbɛtena nʼanuonyam ahengua no so. <verse number="32" style="v"/>Na wɔbɛboaboa aman nyinaa ano nʼanim. Na ɔbɛpaw nnipa no mu sɛnea oguanhwɛfo paw nguan fi mmirekyi mu; <verse number="33" style="v"/>na ɔde nguan no begyina ne nifa so, na ɔde mmirekyi no agyina ne benkum so.</para>
  <para style="p">
    <verse number="34" style="v"/>“Ɛno na, Ɔhene no, bɛka akyerɛ wɔn a wogyina ne nifa so no se, ‘Mo a mʼagya ahyira mo, mommra mmɛfa ahenni a wɔasiesie ama mo fi wiase mfitiase no nni! <verse number="35" style="v"/>Ɔkɔm dee me, na momaa me aduan dii. Osukɔm dee me, na momaa me nsu nomee. Meyɛɛ ɔhɔho, na mode me kɔɔ mo fi. <verse number="36" style="v"/>Medaa adagyaw, na mufuraa me ntama. Meyaree, na mobɛsraa me. Medaa afiase, na mobɛhwɛɛ me.’</para>
  <para style="p">
    <verse number="37" style="v"/>“Saa bere no mu na atreneefo no bebisa se, ‘Owura, da bɛn na yehuu wo sɛ ɔkɔm de wo a, yɛmaa wo aduan, na osukɔm de wo a, yɛmaa wo nsu nomee? <verse number="38" style="v"/>Afei, da bɛn na yehuu sɛ woyɛɛ ɔhɔho a, yɛde wo kɔɔ yɛn fi, anaasɛ wodaa adagyaw a, yefuraa wo ntama? <verse number="39" style="v"/>Afei, da bɛn na yehuu sɛ woyare a, yɛbɛsraa wo, anaasɛ wodaa afiase a, yɛbɛhwɛɛ wo?’</para>
  <para style="p">
    <verse number="40" style="v"/>“Na me, Ɔhene no, bebua wɔn se, ‘Sɛ moayɛ ama me nuanom nkumaa yi mu baako yi, moayɛ ama me!’</para>
  <para style="p">
    <verse number="41" style="v"/>“Afei, mɛdan mʼani akyerɛ wɔn a wogyina me benkum so no aka akyerɛ wɔn se, ‘Mo a wɔadome mo, wɔmfa mo nkogu ogyatanaa a, ennum da a, wɔasɔ ama ɔbonsam ne nʼahokafo no mu. <verse number="42" style="v"/>Na ɔkɔm dee me, moamma me aduan anni. Osukɔm dee me, moamma me nsu annom. <verse number="43" style="v"/>Meyɛɛ ɔhɔho, moamfa me ankɔ mo fi. Medaa adagyaw, moamfura me ntama. Meyaree, moammɛsra me. Medaa afiase, moammɛhwɛ me.’</para>
  <para style="p">
    <verse number="44" style="v"/>“Wɔn nso bebua no se, ‘Awurade, da bɛn na yehuu wo sɛ ɔkɔm dee wo, anaasɛ osukɔm dee wo, anaasɛ woyɛɛ ɔhɔho, anaasɛ wodaa adagyaw, anaasɛ woyaree, anaasɛ wodaa afiase, na yɛanyɛ nea ɛsɛ sɛ yɛyɛ amma wo?</para>
  <para style="p">
    <verse number="45" style="v"/>“Na mebua wɔn se, ‘Sɛ moanyɛ amma nkumaa yi mu baako nti, moanyɛ amma me.’</para>
  <para style="p">
    <verse number="46" style="v"/>“Na wɔbɛkɔ ahoyeraw a ɛto ntwa da mu, na atreneefo akɔ nkwa a enni awiei mu.”</para>
  <chapter number="26" style="c"/>
  <para style="s1">Wɔbɔ Yesu ho pɔw</para>
  <para style="p">
    <verse number="1" style="v"/>Yesu wiee nsɛm yi ka no, ɔka kyerɛɛ nʼasuafo no se, <verse number="2" style="v"/>“Munim sɛ aka nnanu na Twam Afahyɛ no adu, na wobeyi Onipa Ba no ama, na wɔabɔ no asennua mu.”</para>
  <para style="p">
    <verse number="3" style="v"/>Saa bere no ara na asɔfo mpanyin ne Yudafo mpanyin bi ahyia mu wɔ ɔsɔfo panyin Kaiafa fi, <verse number="4" style="v"/>retu agyina, ahwehwɛ ɔkwan a wɔbɛfa so akyere Yesu, akum no a obiara renhu akyi. <verse number="5" style="v"/>Nanso, wɔkae se, “Ɛnsɛ sɛ wɔkyere no Twam Afahyɛ no mu, anyɛ saa a, ɛde basabasayɛ bɛba ɔman no mu.”</para>
  <para style="s1">Wɔsra Yesu ngo wɔ Betania</para>
  <para style="p">
    <verse number="6" style="v"/>Afei Yesu kɔɔ Betania, na ɔkɔɔ Simon, ɔkwatani fi. <verse number="7" style="v"/>Ɔwɔ hɔ redidi no, ɔbea bi a okita ngo huamhuamhuam bi a ne bo yɛ den yiye toa ma baa hɔ, behwie guu Yesu tirim.</para>
  <para style="p">
    <verse number="8" style="v"/>Bere a asuafo no huu eyi no anyɛ wɔn dɛ. Wɔkae se, “Adesɛe yi ase ne dɛn? <verse number="9" style="v"/>Anka wobetumi atɔn srade huamhuamhuam yi anya sika bebree de ama ahiafo.”</para>
  <para style="p">
    <verse number="10" style="v"/>Yesu huu wɔn adwene, na ɔka kyerɛɛ wɔn se, “Adɛn na moka nea ɔbea yi yɛɛ yi ho asɛm saa? Wayɛ ade pa ama me. <verse number="11" style="v"/>Mo ne ahiafo wɔ ha daa, na me de, me ne mo nni hɔ daa. <verse number="12" style="v"/>Wahwie ngo huahuamhuam yi agu me so, de asiesie me nipadua ama me sie. <verse number="13" style="v"/>Wɔde nea wayɛ yi bɛkae no daa. Wɔbɛka nea ɔyɛe yi wɔ wiase baabiara a wɔbɛka Asɛmpa no.”</para>
  <para style="s1">Yuda pene so sɛ obeyi Yesu ama</para>
  <para style="p">
    <verse number="14" style="v"/>Afei, Yuda Iskariot a ɔyɛ asuafo dumien no mu baako kɔɔ asɔfo mpanyin no nkyɛn, <verse number="15" style="v"/>kobisaa wɔn se, “Sɛ miyi Yesu ma mo a, ahe na mode bɛma me?” Wɔmaa no nnwetɛbona aduasa. <verse number="16" style="v"/>Efi saa bere no, Yuda hwehwɛɛ ɔkwan a ɔbɛfa so ayi no ama wɔn.</para>
  <para style="s1">Yesu ne nʼasuafo adidi a edi akyiri</para>
  <para style="p">
    <verse number="17" style="v"/>Twam Afahyɛ da a edi kan no, asuafo no baa Yesu nkyɛn bebisaa no se, “Ɛhe na wopɛ sɛ yɛkodi Twam Afahyɛ no?”</para>
  <para style="p">
    <verse number="18" style="v"/>Ɔbuaa wɔn se, “Monkɔ kurow no mu nkohu ɔpanyin asomasi nka nkyerɛ no se, ‘Yɛn Wura se, ne bere abɛn, na wo fi na ɔne nʼasuafo no bedi Twam Afahyɛ no.’ ” <verse number="19" style="v"/>Asuafo no dii nea ɔka kyerɛɛ wɔn no so, yɛɛ Twam Afahyɛ aduan a wobedi wɔ ofi a wonyae no mu.</para>
  <para style="p">
    <verse number="20" style="v"/>Eduu anwummere a ɔne Dumien no te adidii no, <verse number="21" style="v"/>ɔkae se, “Mo mu baako beyi me ama.”</para>
  <para style="p">
    <verse number="22" style="v"/>Asɛm yi maa wɔn werɛ howee yiye, na wofii ase bisabisae mmaako mmaako se, “Awurade, ɛyɛ me anaa?”</para>
  <para style="p">
    <verse number="23" style="v"/>Yesu buae se, “Nea medi kan de aduan ama no no, ɔno ne saa onipa no. <verse number="24" style="v"/>Ɛsɛ sɛ Onipa Ba no wu sɛnea odiyifo no hyɛɛ ne ho nkɔm no; nanso onipa a obeyi Onipa Ba no ama no, nnue! Sɛ wɔanwo saa onipa no a, anka eye.”</para>
  <para style="p">
    <verse number="25" style="v"/>Yuda nso bisaa no se, “Kyerɛkyerɛfo, ɛyɛ me anaa?” Yesu buaa no se, “Yiw.”</para>
  <para style="s1">Awurade adidi</para>
  <para style="p">
    <verse number="26" style="v"/>Bere a wɔredidi no, Yesu faa abodoo, na ɔhyiraa so bubuu mu, de maa nʼasuafo no kae se, “Munnye nni, eyi ne me nipadua.”</para>
  <para style="p">
    <verse number="27" style="v"/>Na ɔfaa kuruwa a nsa dɔkɔdɔkɔ wɔ mu, na ɔdaa ase no, ɔde maa wɔn kae se, “Mo nyinaa monnom bi, <verse number="28" style="v"/>na eyi ne me mogya a ɛhyɛ Apam Foforo no mu den. Wohwie gu ma nnipa bebree nya bɔne fafiri. <verse number="29" style="v"/>Montie nea mereka yi yiye. Merennom saa nsa yi bi bio da, de bɛkɔ akosi da a me ne mo bɛnom bi bio wɔ mʼagya Ahenni no mu.”</para>
  <para style="p">
    <verse number="30" style="v"/>Na wɔtoo dwom wiei no, wofii adi kɔɔ Ngo Bepɔw no so.</para>
  <para style="s1">Yesu hyɛ Petro pa a ɔbɛpa no no ho nkɔm</para>
  <para style="p">
    <verse number="31" style="v"/>Woduu nea wɔrekɔ hɔ no, Yesu ka kyerɛɛ wɔn se, “Anadwo yi, mo nyinaa beguan agya me. Na wɔakyerɛw sɛ, ‘Onyankopɔn bɛbɔ oguanhwɛfo no, na nguankuw no abɔ apete.’ <verse number="32" style="v"/>Na sɛ mesan ba nkwa mu bio a, mɛkɔ Galilea na makohyia mo wɔ hɔ.”</para>
  <para style="p">
    <verse number="33" style="v"/>Petro ka kyerɛɛ no se, “Sɛ nnipa nyinaa beguan agya wo a, me de, merenguan nnya wo da.” <verse number="34" style="v"/>Yesu ka kyerɛɛ no se, “Nokwarem, anadwo yi, akokɔ remmɔn, na woapa me mpɛn abiɛsa!”</para>
  <para style="p">
    <verse number="35" style="v"/>Petro kae bio se, “Medi kan mawu!” Asuafo no nyinaa nso kaa saa asɛm koro yi ara.</para>
  <para style="s1">Yesu bɔ mpae wɔ Getsemane</para>
  <para style="p">
    <verse number="36" style="v"/>Yesu de wɔn kɔɔ baabi a wɔfrɛ hɔ Getsemane. Woduu hɔ no, ɔka kyerɛɛ wɔn se, wɔntena hɔ ntwɛn no, na ɔrekɔ nʼanim akɔbɔ mpae. <verse number="37" style="v"/>Ɔfaa Petro ne Sebedeo mma baanu a wɔn din de Yakobo ne Yohane kaa ne ho. Ne werɛ fii ase howee na ne ho nso yeraw no.</para>
  <para style="p">
    <verse number="38" style="v"/>Ɔka kyerɛɛ wɔn se, “Awerɛhow ahyɛ me kra so de kɔ owu mu. Montena ha na mo ne me nwɛn.”</para>
  <para style="p">
    <verse number="39" style="v"/>Na ɔkɔɔ nʼanim kakra de nʼanim kobutuw fam bɔɔ mpae se, “Magya, sɛ ebetumi a, ma kuruwa yi ntwa me ho nkɔ. Nanso, nea wopɛ na ɛnyɛ, na ɛnyɛ nea mepɛ.”</para>
  <para style="p">
    <verse number="40" style="v"/>Na ɔsan baa asuafo baasa no nkyɛn behui sɛ wɔadeda. Ɔfrɛɛ Petro bisaa no se, “Petro, woantumi antena ase ne me anwɛn dɔnhwerew baako mpo? <verse number="41" style="v"/>Monwɛn na mommɔ mpae, na moankɔ sɔhwɛ mu. Honhom pɛ de, nanso, ɔhonam yɛ mmerɛw!”</para>
  <para style="p">
    <verse number="42" style="v"/>Ɔsan gyaw wɔn hɔ bio kɔbɔɔ mpae bio se, “Mʼagya, sɛ kuruwa yi rentwa me ho nkɔ, na nom ara na ɛsɛ sɛ menom nea ɛwɔ mu no a, nea wopɛ nyɛ.”</para>
  <para style="p">
    <verse number="43" style="v"/>Ɔsan baa wɔn nkyɛn bio, behui sɛ wɔadeda efisɛ, na wɔn ani kum yiye. <verse number="44" style="v"/>Ɔsan kɔɔ mpaebɔ a ɛto so mpɛn abiɛsa so, kɔbɔɔ mpae, kaa asɛm koro no ara.</para>
  <para style="p">
    <verse number="45" style="v"/>Ɔsan baa asuafo no nkyɛn bɛka kyerɛɛ wɔn se, “Afei de, monna, na monhome. Nanso, dɔn no adu. Wɔrebeyi Onipa Ba no ahyɛ nnebɔneyɛfo nsa! <verse number="46" style="v"/>Monsɔre na yɛnkɔ! Monhwɛ! Nea ɔreyi me ama no na ɔreba no!”</para>
  <para style="s1">Wɔkyere Yesu</para>
  <para style="p">
    <verse number="47" style="v"/>Ogu so rekasa no, Yuda a ɔyɛ asuafo dumien no mu baako ne dɔm a Yudafo mpanyin asoma wɔn, a wokitakita nkrante ne mmaa baa hɔ. <verse number="48" style="v"/>Na Yuda aka akyerɛ wɔn se, wɔnkyere onipa a ɔbɛyɛ no atuu no, efisɛ, ɔno ne onipa a wɔrehwehwɛ no no. <verse number="49" style="v"/>Yuda baa Yesu nkyɛn bɛbam no kae se, “Me Wura, atuu!”</para>
  <para style="p">
    <verse number="50" style="v"/>Yesu ka kyerɛɛ no se, “Damfo, nea wobaa ha sɛ worebɛyɛ no, yɛ no ntɛm.” Ɛhɔ ara, wɔn a wɔne Yuda nam no kyeree Yesu.</para>
  <para style="p">
    <verse number="51" style="v"/>Wɔn a wɔka Yesu ho no mu baako twee ne nkrante de twaa ɔsɔfo panyin no akoa bi aso.</para>
  <para style="p">
    <verse number="52" style="v"/>Yesu ka kyerɛɛ no se, “Tow wo nkrante no kyene. Na wɔn a wɔtwe nkrante no, nkrante ano na wobewu. <verse number="53" style="v"/>Munnim sɛ metumi aka akyerɛ mʼagya na wasoma nʼabɔfompempem aba ntɛm so, na wɔabɛbɔ yɛn ho ban? <verse number="54" style="v"/>Nanso, sɛ meyɛ saa a, ɛbɛyɛ dɛn na nea Kyerɛwsɛm ka wɔ nea asi yi ho no bɛba mu?”</para>
  <para style="p">
    <verse number="55" style="v"/>Yesu bisaa dɔm a wɔbaa ne so no se, “Meyɛ owudifo nti na mode nkrante ne mmaa aba me so sɛ mode rebɛkyere me? Metenaa mo nkyɛn kyerɛkyerɛɛ wɔ Asɔrefi da biara da nso moansiw me kwan. <verse number="56" style="v"/>Nanso, eyi nyinaa aba sɛnea ɛbɛyɛ a, nea adiyifo no kae wɔ Kyerɛwsɛm mu no bɛba mu.” Saa bere no ara mu na asuafo no nyinaa guan gyaa no.</para>
  <para style="s1">Yesu gyina Kaiafa anim</para>
  <para style="p">
    <verse number="57" style="v"/>Afei dɔm a wɔkyeree Yesu no de no kɔɔ ɔsɔfo panyin Kaiafa anim, faako a Yudafo mpanyin nyinaa ahyia hɔ. <verse number="58" style="v"/>Petro tew ne ho dii nnipadɔm no akyi kɔɔ ɔsɔfo panyin no fi hɔ bi. Ɔkɔtenaa asomfo a wɔwɔ hɔ no mu sɛ ɔrehwɛ asɛm a ebesi.</para>
  <para style="p">
    <verse number="59" style="v"/>Asɔfo mpanyin ne Yudafo asennifo akunini nyinaa hyiae wɔ hɔ, hwehwɛe sɛ wobenya adansefo bi a wobedi adansekurum ato Yesu so, na wɔagyina so abu no kumfɔ. <verse number="60" style="v"/>Nnipa bebree bedii adanse, nanso wohui sɛ wɔredi adansekurum efisɛ, na wɔn nsɛm a wɔka no nyinaa bɔ abira. Akyiri yi, nnipa baanu bi ba bɛkae <verse number="61" style="v"/>se, “Saa onipa yi kae se, ‘Metumi abubu Onyankopɔn Asɔredan na masi no nnansa!’ ”</para>
  <para style="p">
    <verse number="62" style="v"/>Ɔsɔfo panyin no sɔre bisaa Yesu se, “Dɛn na wowɔ ka? Wokaa saa anaasɛ woanka saa?” <verse number="63" style="v"/>Nanso, Yesu ammua no. Ɔsɔfo panyin no ka kyerɛɛ no se, “Meka Onyankopɔn teasefo no sɛ, sɛ wone Agyenkwa no, Onyankopɔn Ba no a, ka kyerɛ yɛn!”</para>
  <para style="p">
    <verse number="64" style="v"/>Yesu ka kyerɛɛ no se, “Yiw, woaka. Na daakye mubehu me, Agyenkwa no, sɛ mete Onyankopɔn nifa, na menam omununkum mu resian aba.”</para>
  <para style="p">
    <verse number="65" style="v"/>Ɔsɔfo panyin no sunsuanee nʼatade mu teɛɛm se, “Abususɛm! Adansefo bɛn na wɔn ho hia yɛn bio? Mo nyinaa ate abususɛm a ɔkae no! <verse number="66" style="v"/>Asɛm bɛn na mowɔ ka?” Wɔn nyinaa teɛɛm se, “Ɔsɛ owu! Ɔsɛ owu! Ɔsɛ owu!”</para>
  <para style="p">
    <verse number="67" style="v"/>Afei wɔtew ntasu guu nʼani so, ebinom bobɔɔ no akuturuku, na ebinom nso bobɔɔ no asotɔre <verse number="68" style="v"/>kae se, “Wone Agyenkwa no! Kyerɛ yɛn nea ɔbɔɔ wo?”</para>
  <para style="s1">Petro pa Yesu</para>
  <para style="p">
    <verse number="69" style="v"/>Saa bere no na Petro te adiwo. Abeawa bi baa ne nkyɛn bɛka kyerɛɛ no se, “Wo nso na wo ne Yesu na ɛnam. Mo nyinaa mufi Galilea.”</para>
  <para style="p">
    <verse number="70" style="v"/>Nanso, Petro de abufuw san nʼano se, “Minnim nea woreka yi ho hwee.”</para>
  <para style="p">
    <verse number="71" style="v"/>Akyiri yi, abeawa foforo bi hyiaa no ɔpon bi ano ka kyerɛɛ wɔn a ɔne wɔn gyina hɔ no se, “Na saa ɔbarima yi ne Yesu Nasaretni no na ɛnam.”</para>
  <para style="p">
    <verse number="72" style="v"/>Petro de ntam san nʼano bio se, “Minnim saa onipa a moreka ne ho asɛm no.”</para>
  <para style="p">
    <verse number="73" style="v"/>Ɛkyɛɛ kakra no, mmarima a wogyina hɔ no mu bi bɛka kyerɛɛ no se, “Yenim sɛ woyɛ nʼasuafo no mu baako na wo kasa nso yi wo adi sɛ woyɛ Galileani.”</para>
  <para style="p">
    <verse number="74" style="v"/>Petro fii ase dii nsew, kekaa ntam se, “Minnim onipa no. Sɛ nkontompo na meretwa a, Onyankopɔn ntua me so ka.” Amonom hɔ ara, na akokɔ bɔnee. <verse number="75" style="v"/>Ɛhɔ na Petro kaee asɛm a Yesu ka kyerɛɛ no se, “Akokɔ remmɔn na woapa me mpɛn abiɛsa” no. Na ofii adi kosui.</para>
  <chapter number="27" style="c"/>
  <para style="s1">Wɔde Yesu kɔ Pilato anim</para>
  <para style="p">
    <verse number="1" style="v"/>Ade kyee no, asɔfo mpanyin ne Yudafo mpanyin kɔɔ agyina hwehwɛɛ ɔkwan a wɔbɛfa so ama Roma aban abu Yesu kumfɔ. <verse number="2" style="v"/>Afei wɔde nkɔnsɔnkɔnsɔn guu Yesu, de no baa Pilato a ɔyɛ Roma amrado no anim.</para>
  <para style="s1">Yuda ahonu</para>
  <para style="p">
    <verse number="3" style="v"/>Saa bere no ara mu, Yuda a oyii Yesu mae no hui sɛ wɔabu Yesu kumfɔ no, onuu ne ho yiye. Enti ɔsan de sika a ogye fii asɔfo mpanyin ne Yudafo mpanyin no nkyɛn no brɛɛ wɔn kae se,</para>
  <para style="p">
    <verse number="4" style="v"/>“Mayɛ bɔne, efisɛ, mayi onipa a ɔnyɛɛ bɔne biara ama.” Wɔn nso kae se, “Ɛmfa yɛn ho. Wo ara wʼasɛm.”</para>
  <para style="p">
    <verse number="5" style="v"/>Ɔtow sika no guu asɔredan no mu fii hɔ kɔhyɛɛ hama. <verse number="6" style="v"/>Asɔfo mpanyin no sesaw sika no kae se, “Yɛrentumi mfa saa sika yi mfra yɛn tow a yɛagye mu. Efisɛ, yɛn mmara mma ho kwan sɛ yebegye sika a wɔde abɔ awudi ho paa.”</para>
  <para style="p">
    <verse number="7" style="v"/>Wodwinnwen ho sii no gyinae sɛ wɔde sika no bɛtɔ asase bi a wotu hɔ dɔte de nwene nkuku, na wɔde ɛhɔ ayɛ amusiei ama ahɔho a wobewu wɔ Yerusalem no. <verse number="8" style="v"/>Enti na wɔda so frɛ saa asase no se, “Mogya asase” de besi nnɛ no. <verse number="9" style="v"/>Eyi maa nea odiyifo Yeremia kae se, “Wogyee nnwetɛbona aduasa, bo a Israelfo sesee sɛ odi <verse number="10" style="v"/>ɛnna wofi mu tɔɔ asase fii anwemfo nkyɛn sɛnea Awurade hyɛɛ me” no baa mu.</para>
  <para style="s1">Yesu gyina Pilato anim</para>
  <para style="p">
    <verse number="11" style="v"/>Afei wɔde Yesu begyinaa Pilato a ɔyɛ Roma Amrado no anim. Obisaa Yesu se, “Wone Yudafo Agyenkwa no anaa?”</para>
  <para style="p">Yesu buae se, “Yiw.”</para>
  <para style="p">
    <verse number="12" style="v"/>Nanso, bere a asɔfo mpanyin ne Yudafo mpanyin reka nsɛm gu Yesu so no, wankasa. <verse number="13" style="v"/>Pilato bisaa no se, “Wonte nea wɔreka no anaa?”</para>
  <para style="p">
    <verse number="14" style="v"/>Nanso, Yesu anka hwee ma ɛyɛɛ amrado no nwonwa.</para>
  <para style="s1">Wobu Yesu kumfɔ</para>
  <para style="p">
    <verse number="15" style="v"/>Na ɛyɛ amrado no amanne sɛ afe biara, Twam Afahyɛ no mu, ogyaa odeduani baako a ɔman no pɛ sɛ wogyaa no. <verse number="16" style="v"/>Saa afe no mu, na onipa debɔneyɛfo bi a wɔfrɛ no Baraba nso da afiase. <verse number="17" style="v"/>Anɔpa no a nnipadɔm no hyiaa wɔ Pilato ahemfi anim hɔ no, Pilato bisaa wɔn se, “Hena na mopɛ sɛ migyaa no ma mo? Baraba, anaa Yesu, mo Agyenkwa no?” <verse number="18" style="v"/>Na onim pefee sɛ Yudafo mpanyin no de ɔtan na akyere Yesu, efisɛ, na wʼagye din.</para>
  <para style="p">
    <verse number="19" style="v"/>Pilato gu so redi Yesu asɛm no, ne yere soma ma wɔbɛka kyerɛɛ no se, “Gyaa onipa trenee no na ɔnkɔ ne baabi, efisɛ, anadwo yi mesoo ne ho dae a ɛyɛ hu yiye maa me ho yeraw me.”</para>
  <para style="p">
    <verse number="20" style="v"/>Nanso asɔfo mpanyin ne Yudafo mpanyin kasa kyerɛɛ dɔm no se, wommisa na wonnyaa Baraba mma wɔn na wonkum Yesu. <verse number="21" style="v"/>Enti, bere a amrado no san bisaa wɔn bio se, “Nnipa baanu yi mu hena na mopɛ sɛ migyaa no ma mo?” no, dɔm no bɔ gyee so se, “Baraba!”</para>
  <para style="p">
    <verse number="22" style="v"/>Pilato bisaa wɔn bio se, “Sɛ saa de a, ɛnne dɛn na menyɛ Yesu, mo Agyenkwa no?” Wɔn nyinaa bɔ gyee so bio se, “Bɔ no asennuam!”</para>
  <para style="p">
    <verse number="23" style="v"/>Pilato bisaa wɔn se, “Adɛn nti? Bɔne bɛn na wayɛ?” Nanso, wɔkɔɔ so bɔ gyeee so ara se, “Bɔ no asennuam! Bɔ no asennuam!”</para>
  <para style="p">
    <verse number="24" style="v"/>Afei Pilato hui sɛ ɔyɛ asɛm no ho hwee a ɛnyɛ ye na basabasayɛ reba no, ɔma wɔsaw nsu guu ade mu brɛɛ no, ma ɔhohoroo ne nsa wɔ dɔm no anim kae se, “Minni saa onipa trenee yi mogya ho fɔ. Nea ɛbɛba biara no yɛ mo asɛm!”</para>
  <para style="p">
    <verse number="25" style="v"/>Nnipadɔm no san bɔ gyee so bio se, “Ne mogya mmegu yɛn ne yɛn mma tiri so.”</para>
  <para style="p">
    <verse number="26" style="v"/>Afei, Pilato yii Baraba fii afiase hɔ de no maa wɔn. Ɔbɔɔ Yesu mmaa wiei no, ɔde no maa Roma asraafo no sɛ wɔmfa no nkɔ nkɔbɔ no asennuam.</para>
  <para style="s1">Yesu ho fɛwdi</para>
  <para style="p">
    <verse number="27" style="v"/>Asraafo no de Yesu kɔɔ amrado aban mu hɔ ɛnna wɔfrɛɛ asraafodɔm baa hɔ. <verse number="28" style="v"/>Woyii Yesu atade a na ɛhyɛ no no de batakari kɔkɔɔ bi hyɛɛ no, <verse number="29" style="v"/>ɛnna wɔde nsɔe atenten nwenee kyɛw hyɛɛ no, ɛnna wɔde dua bi hyɛɛ ne nsa nifa sɛ ahempoma, ɛnna wobubuu nkotodwe wɔ nʼanim fitii ase, bɔ gyee so, dii ne ho fɛw se, “Yudafo Hene, wo nkwa so.” <verse number="30" style="v"/>Wɔtetew ntasu guu ne so, na wogyee dua no fii ne nsam, de paa ne mpampam.</para>
  <para style="p">
    <verse number="31" style="v"/>Wodii ne ho fɛw wiei no, wɔworɔw batakari kɔkɔɔ a wɔde hyɛɛ no no, de nʼankasa nʼatade no san hyɛɛ no bio. Afei, wɔde no kɔe sɛ wɔrekɔbɔ no asennuam. <verse number="32" style="v"/>Bere a wɔde no rekɔ faako a wɔbɔ asennuam hɔ no, wohyiaa ɔbarima bi a wɔfrɛɛ no Simon a ofi Kirene a ɛwɔ Abibirim. Wɔhyɛɛ no ma ɔsoaa Yesu asennua no bi.</para>
  <para style="s1">Wɔbɔ Yesu asɛnnuam</para>
  <para style="p">
    <verse number="33" style="v"/>Wɔde Yesu kɔɔ baabi a wɔfrɛ hɔ se Golgota a nʼasekyerɛ ne “Nitiri So.” <verse number="34" style="v"/>Ɛhɔ na asraafo no maa no nsa nwenenwene bi sɛ ɔnnom. Yesu kaa nʼano no, wannom.</para>
  <para style="p">
    <verse number="35" style="v"/>Afei wɔbɔɔ no asɛnnuam. Ɛno akyi, wɔbɔɔ nʼatade no so ntonto kyekyɛ fae. <verse number="36" style="v"/>Afei, wɔn nyinaa tenatenaa ase, wɛn no. <verse number="37" style="v"/>Wɔkyerɛw nsɛm a wɔka guu ne so no bi fam nʼatifi se, “Yesu, Yudafo Hene no ni.”</para>
  <para style="p">
    <verse number="38" style="v"/>Da no ara anɔpa, wɔbɔɔ awudifo baanu bi asɛnnuam kaa Yesu ho. Na ɔbaako sɛn ne nifa so ɛnna ɔbaako nso sɛn ne benkum so.</para>
  <para style="s1">Wodi Yesu a ɔsɛn hɔ no ho fɛw</para>
  <para style="p">
    <verse number="39" style="v"/>Nnipa a wotwaam faa faako a wɔbɔɔ Yesu asɛnnuam hɔ no nyinaa wosow wɔn ti, dii Yesu ho fɛw se, <verse number="40" style="v"/>“Ɛnyɛ wo na wuse wubetumi abubu asɔredan na wode nnansa asi no? Sɛ wo na wuse woyɛ Onyankopɔn Ba ampa ara a, ɛnne sian fi asɛnnua no so si fam na yɛnhwɛ ɛ!”</para>
  <para style="p">
    <verse number="41" style="v"/>Saa ara nso na asɔfo mpanyin ne Yudafo mpanyin bɛdii ne ho fɛw se, <verse number="42" style="v"/>“Ogye afoforo, nanso ontumi nnye ne ho! Sɛ wone Israelfo hene no ampa ara a, sian fi asɛnnua no so si fam na yennye wo nni. <verse number="43" style="v"/>Ɔde ne ho too Onyankopɔn so. Afei, ma Onyankopɔn nnye no! Wanka nso se, ‘Meyɛ Onyankopɔn Ba?’ ”</para>
  <para style="p">
    <verse number="44" style="v"/>Awudifo bi a wɔbɔɔ wɔne no asennuam no nso fitii ase dii ne ho fɛw.</para>
  <para style="s1">Yesu wu</para>
  <para style="p">
    <verse number="45" style="v"/>Bere a wɔbɔɔ Yesu asɛnnuam no, sum duruu asase so mmaa nyinaa fi owigyinae kɔpem nnɔn abiɛsa.</para>
  <para style="p">
    <verse number="46" style="v"/>Ɛbɛyɛ nnɔn abiɛsa bere mu no, Yesu teɛɛm dennen se, “Eli, Eli, lama sabaktani?” Ase kyerɛ sɛ, “Me Nyankopɔn, me Nyankopɔn, adɛn nti na woagyaw me?”</para>
  <para style="p">
    <verse number="47" style="v"/>Wɔn a wogyina hɔ no bi ante ase susuwii sɛ ɔrefrɛ Elia. <verse number="48" style="v"/>Wɔn mu baako tuu mmirika kɔfaa sapɔw bi de bɔɔ nsa nwenenwene bi mu, de tuaa dua bi ano de brɛɛ Yesu sɛ ɔnnom. <verse number="49" style="v"/>Nanso, nnipa no nkae no kae se, “Gyaa no na yɛnhwɛ sɛ Elia bɛba abegye no anaa.”</para>
  <para style="p">
    <verse number="50" style="v"/>Afei, Yesu teɛɛm dennen bio, gyaa ne honhom mu wui. <verse number="51" style="v"/>Ɛhɔ ara, ntama a etwa asɔredan no mu Kronkron mu Kronkron no mu suanee abien fi soro kosii fam. Asase wosowee. Abotan mu paapaee. <verse number="52" style="v"/>Adamoa so buebuei, maa atreneefo a wɔawuwu nyannyanee. <verse number="53" style="v"/>Yesu wusɔre akyi no, wofifii wɔn adamoa mu kɔɔ Yerusalem, koyii wɔn ho adi kyerɛɛ nnipa bebree.</para>
  <para style="p">
    <verse number="54" style="v"/>Asraafo a wɔwɔ hɔ no huu asasewosow ne nsɛm a esisii hɔ no, wɔn koma tui yiye ma wɔkae se, “Ampa ara, onipa yi yɛ Onyankopɔn Ba.”</para>
  <para style="p">
    <verse number="55" style="v"/>Saa bere no na mmea bebree a Yesu ho dɔ nti wodii nʼakyi fi Galilea no gyinagyina akyiri baabi rehwɛ nea ɛrekɔ so. <verse number="56" style="v"/>Mmea no bi ne Maria Magdalene ne Maria a ɔyɛ Yakobo, Yohane ne Yosef wɔn na. Na Sebedeo mma Yakobo ne Yohane nso wɔn na ka wɔn ho.</para>
  <para style="s1">Wosie Yesu</para>
  <para style="p">
    <verse number="57" style="v"/>Eduu anwummere no, osikani bi a wɔfrɛ no Yosef a ofi Arimatea a na ɔyɛ Yesu kyidini no, <verse number="58" style="v"/>kɔɔ Pilato hɔ kɔsrɛɛ no sɛ ɔmfa Yesu amu no mma no. <verse number="59" style="v"/>Yosef faa amu no de nwera kyekyeree ho, <verse number="60" style="v"/>na ɔde no kɔtoo ɔno ankasa ne boda foforo bi a watwa mu, pirew ɔbo kɛse bi hinii ano, ansa na ɔregyaw hɔ akɔ. <verse number="61" style="v"/>Maria Magdalene ne Maria baako no de, na wɔte nkyɛn baabi rewɛn ɔboda no.</para>
  <para style="s1">Wɔwɛn ɔboda no</para>
  <para style="p">
    <verse number="62" style="v"/>Ade kyee a ɛyɛ da a edi Twam Afahyɛ no ahosieisie akyi no, asɔfo mpanyin ne Farisifo no kɔɔ Pilato nkyɛn, <verse number="63" style="v"/>kɔka kyerɛɛ no se, “Owura, ɔtorofo no kae bere bi se, ‘Nnansa akyi no, mɛsan aba nkwa mu bio.’ <verse number="64" style="v"/>Eyi nti ma yɛn kwan na yɛnkɔtare ɔda no ano nkosi nnansa sɛnea ɛbɛyɛ a nʼasuafo no rentwa wɔn ho nkowia amu no mmɔ no dawuru se wasɔre afi awufo mu. Na sɛ ɛkɔba saa de a, anka akyiri yi nnaadaa bɛsen kan de no.”</para>
  <para style="p">
    <verse number="65" style="v"/>Pilato ka kyerɛɛ wɔn se, “Mowɔ awɛmfo. Momma wɔnkɔwɛn.”</para>
  <para style="p">
    <verse number="66" style="v"/>Enti, wɔkɔtaree ɔboda no ano, maa awɛmfo kɔwɛnee sɛnea ɛbɛyɛ a, obiara rentumi nkowura hɔ nkowia amu no.</para>
  <chapter number="28" style="c"/>
  <para style="s1">Owusɔre</para>
  <para style="p">
    <verse number="1" style="v"/>Homeda a ɛyɛ Kwasida ahemadakye, Maria Magdalene ne Maria baako no kɔɔ ɛda no so.</para>
  <para style="p">
    <verse number="2" style="v"/>Amonom, asase wosowee dennen; na Awurade bɔfo sian fi soro bae, bepirew ɔbo no fii ɛda no ano, na ɔtenaa so. <verse number="3" style="v"/>Nʼanim hyerɛn te sɛ kanea na nʼatade yɛ fitaa te sɛ nwera. <verse number="4" style="v"/>Awɛmfo no huu no no, ehu maa wɔn ho popoe, na wɔhwehwee ase, danee sɛ awufo. <verse number="5" style="v"/>Ɔbɔfo no ka kyerɛɛ mmea no se, “Munnsuro! Minim sɛ, morehwehwɛ Yesu a wɔbɔɔ no asɛnnuam no, <verse number="6" style="v"/>nanso, onni ha. Wasɔre kɔ sɛnea ɔkae no. Mommra mmɛhwɛ nea na ɔda hɔ no. <verse number="7" style="v"/>Afei monkɔ ntɛm nkɔka nkyerɛ nʼasuafo no se, ‘Wasɔre afi awufo mu, na ɔredi mo anim kan akɔ Galilea akohyia mo wɔ hɔ.’ Eyi ne nkra a mewɔ de ma mo.”</para>
  <para style="p">
    <verse number="8" style="v"/>Mmea no de hu ne anigye a adi afra tutuu mmirika fii ɛda no so sɛ, wɔrekɔhwehwɛ asuafo no aka ɔbɔfo no nkra no akyerɛ wɔn. <verse number="9" style="v"/>Wɔrekɔ no, prɛko pɛ, Yesu begyinaa wɔn anim. Okyiaa wɔn se, “Asomdwoe nka mo.” Wobuu no nkotodwe, som no.</para>
  <para style="p">
    <verse number="10" style="v"/>Afei, Yesu ka kyerɛɛ wɔn se, “Munnsuro! Monkɔ nkɔka nkyerɛ me nuanom no se, wɔnkɔ Galilea nkohyia me wɔ hɔ.”</para>
  <para style="s1">Nea awɛmfo no kae</para>
  <para style="p">
    <verse number="11" style="v"/>Bere a mmea no rekɔ kurow no mu no, awɛmfo a wɔwɛn ɛda no mu bi kɔɔ asɔfo mpanyin no nkyɛn kɔkaa nea asi no nyinaa kyerɛɛ wɔn. <verse number="12" style="v"/>Yudafo mpanyin no nyinaa hyiae, na wosii no gyinae sɛ, wɔbɛma awɛmfo no sika aka akyerɛ wɔn <verse number="13" style="v"/>se, “Monka se, ‘Anadwo a yɛdae no, na nʼasuafo no ba bewiaa amu no de kɔe.’ ”</para>
  <para style="p">
    <verse number="14" style="v"/>Wɔhyɛɛ awɛmfo no bɔ sɛ, “Sɛ ɛba sɛ amrado te ɛho asɛm a, yɛbɛkyerɛkyerɛ no mu sɛnea ɛbɛyɛ a, ɔrenyɛ mo hwee.”</para>
  <para style="p">
    <verse number="15" style="v"/>Eyi nti, awɛmfo no gyee sika no kɔyɛɛ sɛnea wɔka kyerɛɛ wɔn sɛ wɔnyɛ no. Asɛm a wɔkae no trɛw faa Yudafo no mu nyinaa na wogye di de besi nnɛ.</para>
  <para style="s1">Yesu yi ne ho adi kyerɛ nʼasuafo no</para>
  <para style="p">
    <verse number="16" style="v"/>Afei, asuafo dubaako no siim kɔɔ Galilea bepɔw a Yesu kae se wobehu no wɔ so no so. <verse number="17" style="v"/>Ɛhɔ na wohuu no, kotow, sɔree no. Nan so, na wɔn mu bi nnye nni sɛ ɛyɛ Yesu.</para>
  <para style="p">
    <verse number="18" style="v"/>Yesu ka kyerɛɛ nʼasuafo no se, “Wɔde ɔsoro ne asase so tumi nyinaa ama me. <verse number="19" style="v"/>Enti monkɔ nkɔyɛ amanaman nyinaa mʼasuafo. Mommɔ wɔn asu nhyɛ Agya, Ɔba ne Honhom Kronkron din mu, <verse number="20" style="v"/>na monkyerɛkyerɛ wɔn se, wonni nea mahyɛ mo no nyinaa so. Na me ne mo wɔ hɔ nna nyinaa de bɛkɔ akosi wiase awiei.”</para>
</usx>
