<?xml version="1.0" encoding="UTF-8"?>
<usx version="2.6">
  <book code="LUK" style="id">- Nkwa Asɛm (Life Giving Words) Akuapem Twi NT and Psalms #7001</book>
  <para style="rem">© 2000 Biblica, Inc.</para>
  <para style="h">LUKA</para>
  <para style="toc1">Luka</para>
  <para style="toc2">Luka</para>
  <para style="toc3">Luka</para>
  <para style="mt1">LUKA</para>
  <para style="imt">Nnianim:</para>
  <para style="ip">Luka yɛ oduruyɛfo a ogyee din yiye. Luka Asɛmpa no yɛ nwoma a wɔakyerɛw a edi mu yiye. Nsɛm bebree a wɔaka no, ebi nni Mateo ne Marko Nsɛmpa no mu. Saa nsɛm a enni Mateo ne Marko mu no bi ne:</para>
  <para style="ib"/>
  <para style="io1">a. Ayeyidwom, <char style="ior"><ref loc="LUK 1:46-55">1:46-55</ref></char></para>
  <para style="io1">b. Sakaria kamfo Awurade, <char style="ior"><ref loc="LUK 1:67-79">1:67-79</ref></char></para>
  <para style="io1">d. Ɔsoro abɔfo ayeyi, 2:14</para>
  <para style="io1">e. Simeon hyɛ Onyankopɔn anuonyam, <char style="ior"><ref loc="LUK 2:25-32">2:25-32</ref></char></para>
  <para style="io1">ɛ. Ɔba hohwini no, <char style="ior"><ref loc="LUK 15:11-32">15:11-32</ref></char></para>
  <para style="io1">f. Ɔdefo no ne Lasaro, <char style="ior"><ref loc="LUK 16:19-31">16:19-31</ref></char></para>
  <para style="io1">g. Yesu yi ne ho adi kyerɛ Kleopa, <char style="ior"><ref loc="LUK 24:13-35">24:13-35</ref></char></para>
  <para style="ib"/>
  <para style="ip">Luka Asɛmpa no mu, waka asi so dua sɛ Yesu hwɛ ayarefo, mmubuafo, ahiafo, mpapahwekwa ne nnebɔneyɛfo mpo.</para>
  <para style="iot">Emu Nsɛm:</para>
  <para style="io1">1. Yesu awo ne ne mmofraase: <char style="ior"><ref loc="LUK 1:1-2:52">1:1–2:52</ref></char></para>
  <para style="io1">2. Yohane Osuboni adwumayɛ: <char style="ior"><ref loc="LUK 3:1-20">3:1-20</ref></char></para>
  <para style="io1">3. Yesu asɛnka mfitiase: <char style="ior"><ref loc="LUK 3:21-4:13">3:21–4:13</ref></char></para>
  <para style="io1">4. Yesu wɔ Galilea: <char style="ior"><ref loc="LUK 4:14-9:50">4:14–9:50</ref></char></para>
  <para style="io1">5. Yesu fi Galilea kɔ Yerusalem: <char style="ior"><ref loc="LUK 9:51-19:44">9:51–19:44</ref></char></para>
  <para style="io1">6. Homeda a Yesu di twaa to wɔ Yerusalem: <char style="ior"><ref loc="LUK 19:45-23:56">19:45–23:56</ref></char></para>
  <para style="io1">7. Yesu Wusɔre ne nsɛm a ɔdaa no adi: <char style="ior"><ref loc="LUK 24:1-53">24:1-53</ref></char></para>
  <para style="ie"/>
  <chapter number="1" style="c"/>
  <para style="s1">Nnianim</para>
  <para style="p">
    <verse number="1" style="v"/>Adamfo pa Tiofilo, nnipa pii abɔ mmɔden akyerɛw Yesu ho nsɛm a akɔ so wɔ yɛn mu no. <verse number="2" style="v"/>Wɔkyerɛw faa nsɛm a wɔaka akyerɛ yɛn a nnipa a wohuu saa nneɛma yi fi mfiase nam so daa no adi no ho. <verse number="3" style="v"/>Nanso minyaa adwene bi sɛ, sɛ mehwehwɛ nea wɔakyerɛw no nyinaa mu yiye na mekyerɛw brɛ wo a, eye. <verse number="4" style="v"/>Eyi bɛboa wo ma woahu nokware a ɛwɔ nea woasua no nyinaa mu.</para>
  <para style="s1">Yohane awo ho nkɔmhyɛ</para>
  <para style="p">
    <verse number="5" style="v"/>Mede mʼasɛm no befi Yudafo sɔfo Sakaria a ɔtenaa ase Yudea hene Herode bere so a na ofi Abia asɔfokuw mu no so. Sakaria yere Elisabet nso, na ɔyɛ Aaron aseni. <verse number="6" style="v"/>Na Sakaria ne ne yere Elisabet som Onyankopɔn nokwarem a wɔn ho nni asɛm wɔ Onyankopɔn anim. <verse number="7" style="v"/>Na wonni ba, efisɛ, na Elisabet yɛ obonini. Na wɔn baanu nyinaa nso anyinyin.</para>
  <para style="p">
    <verse number="8" style="v"/>Da bi a eduu Sakaria asɔfokuw so sɛ wɔyɛ asɔredan mu adwuma no, <verse number="9" style="v"/>wɔtow aba yii no sɛ, ɔnkɔhyew aduhuam wɔ ɔhyew afɔremuka no so. <verse number="10" style="v"/>Saa bere yi ara nso na asafo no rebɔ mpae wɔ adiwo hɔ sɛnea wɔtaa yɛ no.</para>
  <para style="p">
    <verse number="11" style="v"/>Sakaria gu so rehyew aduhuam no, Awurade bɔfo begyinaa afɔremuka no nkyɛn mu wɔ nifa so. <verse number="12" style="v"/>Sakaria huu no no ɔbɔɔ piriw na ne ho popoe.</para>
  <para style="p">
    <verse number="13" style="v"/>Nanso ɔsoro bɔfo no ka kyerɛɛ no se, “Sakaria, nsuro, Awurade Nyankopɔn ate wo mpaebɔ. Wo yere Elisabet bɛwo babarima na ɛsɛ sɛ woto ne din Yohane. <verse number="14" style="v"/>Nʼawo bɛma wʼani agye na wo ho asɛpɛw wo. Saa ara na ɛbɛma nnipa bebree nso ani agye. <verse number="15" style="v"/>Ɔbɛyɛ kɛse Awurade anim. Ɔrennom nsa biara da, na Honhom Kronkron bɛyɛ no ma afi ne na yam. <verse number="16" style="v"/>Israelfo pii nam nʼasɛnka so benya adwensakra asan aba Awurade, wɔn Nyankopɔn nkyɛn. <verse number="17" style="v"/>Obenya Odiyifo Elia Honhom ahoɔden no bi, na obedi Agyenkwa no ba no anim abesiesie nnipa ama ne ba a ɔbɛba no. Nʼasɛnka bɛma ntease aba agyanom ne wɔn mma ntam. Na ɔbɛdan Awurade asɛm no ho asoɔdenfo adwene akɔ Awurade pɛ ho.”</para>
  <para style="p">
    <verse number="18" style="v"/>Sakaria buaa ɔbɔfo no se, “Ɛbɛyɛ dɛn na eyi aba mu? Mabɔ akora na me yere nso abɔ aberewa.”</para>
  <para style="p">
    <verse number="19" style="v"/>Ɔbɔfo no kae se, “Mene Gabriel a migyina Onyankopɔn anim daa no. Ɔno na ɔsomaa me sɛ memmɛka asɛmpa yi nkyerɛ wo. <verse number="20" style="v"/>Esiane sɛ woagye akyinnye nti, wobɛtɔ mumu kosi sɛ wɔbɛwo abofra no. Na nea maka akyerɛ wo yi nyinaa bɛba mu pɛpɛɛpɛ wɔ ne bere a ɛsɛ mu.”</para>
  <para style="p">
    <verse number="21" style="v"/>Saa bere yi nyinaa na asafo mma no retwɛn Sakaria sɛ ɔbɛba. Na ɛyɛ wɔn nwonwa sɛ wakyɛ saa. <verse number="22" style="v"/>Bere a ɔbae no, wantumi ankasa ankyerɛ asafo mma no. Wohu fii ne nneyɛe mu sɛ wahu nʼani so ade wɔ asɔredan mu hɔ. Ɔde ne nsa nyamaa wɔn se wɔnkɔ. <verse number="23" style="v"/>Owiee nʼasɔfodwuma wɔ asɔredan mu hɔ no, ɔkɔɔ fie. <verse number="24" style="v"/>Nna bi akyi no, ne yere Elisabet nyinsɛnee na ɔde ne ho siei asram anum.</para>
  <para style="p">
    <verse number="25" style="v"/>Ɔde anigye kae se, “Awurade ayɛ me adɔe. Wayi animguase a ɛkaa me wɔ nnipa anim no afi me so.”</para>
  <para style="s1">Yesu awo ho nkɔmhyɛ</para>
  <para style="p">
    <verse number="26" style="v"/>Elisabet nyinsɛnee asram asia no, Onyankopɔn somaa ɔbɔfo Gabriel kɔɔ Galilea akuraa bi a wɔfrɛ no Nasaret no ase <verse number="27" style="v"/>sɛ, ɔnkɔ ɔbaabun bi a wɔfrɛ no Maria a na wɔde no ama Yosef a ofi ɔhene Dawid abusua mu no aware no nkyɛn. <verse number="28" style="v"/>Gabriel huu no ara pɛ, ɔka kyerɛɛ no se, “Asomdwoe nka wo! Awurade ka wo ho, wo a Awurade adom wo.”</para>
  <para style="p">
    <verse number="29" style="v"/>Ɔbɔfo no asɛm no maa Maria adwenem yɛɛ no nnaa ma obisaa ne ho se, “Na saa nkyia yi, ase ne dɛn?”</para>
  <para style="p">
    <verse number="30" style="v"/>Ɔbɔfo no san ka kyerɛɛ Maria bio se, “Maria, nsuro, efisɛ, Awurade adom wo. <verse number="31" style="v"/>Tie! Ɛrenkyɛ biara wubenyinsɛn na woawo ɔbabarima na woato ne din Yesu. <verse number="32" style="v"/>Ɔbɛyɛ ɔkɛse, na wɔbɛfrɛ no Ɔsorosoro Nyankopɔn ba. Na Awurade de ne nena Dawid ahengua no bɛma no. <verse number="33" style="v"/>Na obedi Yakob fi so hene daa; na nʼahenni to rentwa da.” <verse number="34" style="v"/>Maria bisaa ɔbɔfo no se, “Na ɛbɛyɛ dɛn na mawo bere a ɔbarima nhuu me da?”</para>
  <para style="p">
    <verse number="35" style="v"/>Ɔbɔfo no buae se, “Honhom Kronkron bɛba wo so na Ɔsorosoro Nyankopɔn tumi abɛkata wo so, eyi nti abofra a wobɛwo no no bɛyɛ kronkron na wɔbɛfrɛ no Onyankopɔn Ba. <verse number="36" style="v"/>Ɛbɛyɛ asram asia ni a wo busuani Elisabet mpo a ɔyɛ obonini anyinsɛn ɔbabarima wɔ ne mmerewabere mu. <verse number="37" style="v"/>Efisɛ, Onyankopɔn de, biribiara nso no yɛ.”</para>
  <para style="p">
    <verse number="38" style="v"/>Maria kae se, “Me de, meyɛ Awurade afenaa. Nea Awurade pɛ na ɛnyɛ.” Ɛno akyi, ɔbɔfo no gyaw no hɔ kɔe.</para>
  <para style="s1">Maria kɔsra Elisabet</para>
  <para style="p">
    <verse number="39" style="v"/>Nna kakra bi akyi no, Maria kɔɔ Yudea mmepɔw so kurow bi mu. <verse number="40" style="v"/>Saa kurow no mu na Sakaria te. Oduu kurow no mu hɔ no, ɔkɔɔ Sakaria fi kɔsraa Elisabet. Okyiaa no. <verse number="41" style="v"/>Elisabet tee Maria nkyia no, ɔba a ɔda ne yam no kekaa ne ho; amonom hɔ ara, Honhom Kronkron hyɛɛ Elisabet ma.</para>
  <para style="p">
    <verse number="42" style="v"/>Elisabet de ahosɛpw teɛɛm se, “Maria, wɔahyira wo sen mmea nyinaa, na wo ba a wobɛwo no no bɛyɛ onipa kɛse. <verse number="43" style="v"/>Anuonyam bɛn na ɛsen eyi. Me sɛɛ ne hena a anka mʼawurade ne na bɛba abɛsra me? <verse number="44" style="v"/>Wukyiaa me pɛ, na abofra no de anigye kekaa ne ho. <verse number="45" style="v"/>Nhyira nka wo sɛ wugye dii sɛ, nea Onyankopɔn aka no, ɔbɛyɛ; ɛno nti na wɔadom wo yi.”</para>
  <para style="s1">Maria Ayeyi dwom</para>
  <para style="p">
    <verse number="46" style="v"/>Maria kae se, “Me kra kamfo Awurade. <verse number="47" style="v"/>Na me honhom ani gye mʼagyenkwa Nyankopɔn mu, <verse number="48" style="v"/>efisɛ, wahu nʼafenaa mmɔbrɔni mmɔbɔ, na efi nnɛ, awo ntoatoaso nyinaa bɛfrɛ me nea Onyankopɔn ahyira no. <verse number="49" style="v"/>Efisɛ, ɔkronkronni Tumfo no ayɛ ade kɛse ama me; <verse number="50" style="v"/>nʼahummɔbɔ fi awo ntoatoaso kosi awo ntoatoaso ma wɔn a wosuro no na wodi no ni no nyinaa.</para>
  <para style="p">
    <verse number="51" style="v"/>“Ɔde ne nsa a tumi wɔ mu no abɔ ahomasofo ne ahantanfo ne wɔn nsusuwii apete. <verse number="52" style="v"/>Watu aberɛmpɔn ade so ama ahobrɛasefo so. <verse number="53" style="v"/>Wama wɔn a ahia wɔn no nnepa na wagya ahonyafo kwan nsapan. <verse number="54" style="v"/>Waboa nʼakoa Israel na ne werɛ amfi ne mmɔborɔhunu ne ne bɔ <verse number="55" style="v"/>a ɔhyɛɛ yɛn agya Abraham ne nʼasefo no da!”</para>
  <para style="p">
    <verse number="56" style="v"/>Maria tenaa Elisabet nkyɛn bɛyɛ asram abiɛsa ansa na ɔresan akɔ ne kurom.</para>
  <para style="s1">Yohane Osuboni awo</para>
  <para style="p">
    <verse number="57" style="v"/>Elisabet awo duu so no, ɔwoo ɔbabarima. <verse number="58" style="v"/>Nʼafipamfo ne nʼabusuafo tee adɔe a Awurade ayɛ no no, wɔne no nyinaa de anigye dii ahurusi.</para>
  <para style="p">
    <verse number="59" style="v"/>Eduu nnawɔtwe no, abusuafo ne adɔfo behyiae sɛ wɔrebetwa abofra no twetia na wɔato no din. Wɔpɛe sɛ wɔde abofra no to nʼagya Sakaria.</para>
  <para style="p">
    <verse number="60" style="v"/>Nanso ne na kae se, “Dabi! Ɛsɛ sɛ wɔfrɛ no Yohane.”</para>
  <para style="p">
    <verse number="61" style="v"/>Wɔka kyerɛɛ no se, “Obiara nni abusua yi mu a wɔfrɛ no saa.” <verse number="62" style="v"/>Eyi ma wɔde wɔn nsa yɛɛ nsɛnkyerɛnne bisaa nʼagya din a wɔmfa nto abofra no.</para>
  <para style="p">
    <verse number="63" style="v"/>Sakaria ma wɔde krataa brɛɛ no na ɔkyerɛw so se, “Ne din de Yohane.” Eyi yɛɛ wɔn nyinaa nwonwa. <verse number="64" style="v"/>Amonom hɔ ara, Sakaria tumi kasae bio, na ofii ase yii Onyankopɔn ayɛ.</para>
  <para style="p">
    <verse number="65" style="v"/>Wɔn a wɔtee nyinaa ho dwiriw wɔn, na saa asɛm yi trɛw faa Yudea mmepɔw so hɔ nyinaa. <verse number="66" style="v"/>Obiara a ɔtee saa nsɛm yi bisaa ne ho se, “Ɛdɛn na abofra yi benyin ayɛ daakye? Ɛda adi pefee sɛ Awurade nsa wɔ ne so.”</para>
  <para style="s1">Sakaria nkɔmhyɛ</para>
  <para style="p">
    <verse number="67" style="v"/>Honhom hyɛɛ nʼagya Sakaria ma ma ɔhyɛɛ nkɔm se, <verse number="68" style="v"/>“Nhyira nka Awurade Israel Nyankopɔn sɛ waba abegye ne manfo. <verse number="69" style="v"/>Ɔde Agyenkwa Tumfo a ɔyɛ ne somfo Dawid aseni rebrɛ yɛn, <verse number="70" style="v"/>sɛnea ɔnam nʼadiyifo kronkron so fi teteete hyɛɛ bɔ <verse number="71" style="v"/>sɛ, ɔbɛma yɛn Agyenkwa a obegye yɛn afi yɛn atamfo ne wɔn a wokyi yɛn no nsam no.</para>
  <para style="p">
    <verse number="72" style="v"/>“Na wama bɔ a ɔhyɛɛ yɛn agyanom wɔ nʼahummɔbɔ ho no aba mu na wakae nʼapam kronkron no, <verse number="73" style="v"/>na wakae nʼapam kronkron a ɔne Abraham pamee no, <verse number="74" style="v"/>sɛ obegye yɛn afi yɛn atamfo nsam no, na yɛasom no a osuro biara nni mu, <verse number="75" style="v"/>na yɛn nkwanna nyinaa mu, yɛayɛ kronkron ne atreneefo wɔ nʼanim.</para>
  <para style="p">
    <verse number="76" style="v"/>“Na wo, akokoaa yi, wɔbɛfrɛ wo ɔsorosoroni no odiyifo efisɛ, wo na wubesiesie ɔkwan ama Agyenkwa no, <verse number="77" style="v"/>na wobɛkyerɛ ne manfo ɔkwan a wɔnam bɔnefafiri so nya daa nkwa; <verse number="78" style="v"/>na eyinom nyinaa bɛba mu efisɛ, Onyankopɔn mmɔborɔhunu a ɛdɔɔso no, <verse number="79" style="v"/>na ɛbɛma hann a efi soro abepue yɛn so ahyerɛn wɔn a wɔte sum ne owu sum mu no so na akyerɛ yɛn kwan akɔ asomdwoe mu.”</para>
  <para style="p">
    <verse number="80" style="v"/>Abofra no nyinii na honhom hyɛɛ no ma; ɔtenaa sare so kosii bere a ofitii nʼasɛnka adwuma ase.</para>
  <chapter number="2" style="c"/>
  <para style="s1">Yesu awo</para>
  <para style="p">
    <verse number="1" style="v"/>Saa bere no mu no, Kaesare Augusto a na ɔyɛ Roma hempɔn hyɛɛ mmara bi sɛ wɔnkan ne man no mu nnipa nyinaa. <verse number="2" style="v"/>Saa nnipakan yi ne nea edi kan a wɔkanee wɔ Kireneo a ɔyɛ Amrado wɔ Siria no bere no.</para>
  <para style="p">
    <verse number="3" style="v"/>Obiara kɔɔ ne kurom ma wɔkyerɛw ne din. <verse number="4" style="v"/>Esiane sɛ na Yosef yɛ Ɔhene Dawid busuani no nti, na ɛsɛ sɛ ofi Galilea kurow a wɔfrɛ no Nasaret kɔ Betlehem a ɛwɔ Yudea. <verse number="5" style="v"/>Ɔne ne yere Maria a saa bere no na wafa afuru no na wɔkɔe.</para>
  <para style="p">
    <verse number="6" style="v"/>Wɔwɔ Betlehem no, awo kaa Maria, <verse number="7" style="v"/>na ɔwoo ɔbarima. Wɔde kuntu kyekyeree abofra no ho de no too mmoa adididaka mu, efisɛ, wɔannya baabi ansoɛ wɔ ahɔhobea hɔ.</para>
  <para style="p">
    <verse number="8" style="v"/>Anadwo no ara, na nguanhwɛfo bi nso wɔ sare so baabi rewɛn wɔn nguan. <verse number="9" style="v"/>Mpofirim, ɔsoro bɔfo baa wɔn nkyɛn, na Onyankopɔn anuonyam hyerɛn twaa wɔn ho hyiae maa wɔn ho dwiriw wɔn.</para>
  <para style="p">
    <verse number="10" style="v"/>Ɔsoro bɔfo no ka kyerɛɛ wɔn se, “Munnsuro, mede anigyesɛm rebrɛ mo ne amansan nyinaa. <verse number="11" style="v"/>Ɛnnɛ wɔawo Agyenkwa a ɔne Kristo Awurade no ama mo wɔ Dawid kurom. <verse number="12" style="v"/>Eyi ne nsɛnkyerɛnne a mubehu. Mubehu akokoaa a wɔde kuntu akyekyere ne ho a ɔda mmoa adididaka mu.”</para>
  <para style="p">
    <verse number="13" style="v"/>Amonom hɔ ara, abɔfokuw bɛkaa ɔbɔfo a ɔwɔ hɔ no ho ma wɔtoo ayeyi dwom se,</para>
  <para style="p">
    <verse number="14" style="v"/>“Anuonyam nka ɔsorosoro Nyankopɔn, na asomdwoe mmra wɔn a wɔsɔ nʼani wɔ asase so no so.”</para>
  <para style="p">
    <verse number="15" style="v"/>Bere a abɔfokuw yi san kɔɔ soro no, nguanhwɛfo no keka kyerɛkyerɛɛ wɔn ho wɔn ho se, “Momma yɛnkɔ Betlehem hɔ na yɛnkɔhwɛ saa anwonwasɛm a asi wɔ hɔ a Awurade ada no adi akyerɛ yɛn yi.”</para>
  <para style="p">
    <verse number="16" style="v"/>Wɔde ahoɔhare kɔɔ Betlehem kohuu Maria ne Yosef. Na wohuu abofra no nso sɛ ɔda mmoa adididaka mu. <verse number="17" style="v"/>Nguanhwɛfo no huu abofra no no, wɔkaa ne ho asɛm a ɔsoro abɔfo no bɛka kyerɛɛ wɔn no nyinaa kyerɛɛ nnipa a wɔahyia hɔ no. <verse number="18" style="v"/>Wɔn a wɔtee nguanhwɛfo yi asɛm no nyinaa ho dwiriw wɔn. <verse number="19" style="v"/>Nanso Maria de, ɔde saa nsɛm a ɔtee no nyinaa siee ne tirim dwinnwen ho. <verse number="20" style="v"/>Nguanhwɛfo no kohuu nea abɔfo no ka kyerɛɛ wɔn no, wɔde anigye san wɔn akyi kɔɔ nea wɔn nguan no wɔ hɔ. Wɔrekɔ no nyinaa, na wɔreyi Onyankopɔn ayɛ.</para>
  <para style="s1">Yesu dinto</para>
  <para style="p">
    <verse number="21" style="v"/>Abofra no dii nnawɔtwe no, wɔtoo ne din Yesu sɛnea ɔsoro bɔfo no kyerɛe ansa na wɔrenyinsɛn no no. Da no ara na wotwaa no twetia.</para>
  <para style="s1">Wɔde Yesu kɔ asɔrefi</para>
  <para style="p">
    <verse number="22" style="v"/>Bere dui sɛ Yosef ne Maria kodwira wɔn ho sɛnea Mose mmara kyerɛ no, wɔde abofra no kɔɔ Yerusalem sɛ wɔde no rekɔhyɛ Onyankopɔn nsa.</para>
  <para style="p">
    <verse number="23" style="v"/>Sɛnea Mose mmara no kyerɛ no, “Sɛ ɔbea wo nʼbakan na ɔyɛ ɔbarima a, wɔde no ma Awurade.”</para>
  <para style="p">
    <verse number="24" style="v"/>Wɔkɔɔ asɔredan no mu hɔ no nso, wɔde mmorɔnoma mma abien bɔɔ afɔre sɛnea mmara no kyerɛ no. <verse number="25" style="v"/>Da no na ɔbarima bi a wɔfrɛ no Simeon a ɔte Yerusalem no nso wɔ asɔredan mu hɔ bi. Na Simeon yɛ onipa trenee, ɔhotefo a Honhom Kronkron ahyɛ no ma a na daa na ɔhwɛ Agyenkwa no kwan. <verse number="26" style="v"/>Ɔno na na Honhom Kronkron ayi akyerɛ no sɛ ɔrenwu kosi sɛ obehu Agyenkwa a Awurade asra no no. <verse number="27" style="v"/>Enti bere a Maria ne Yosef duu asɔredan no mu sɛ wɔde abofra no rekɔma Awurade sɛnea mmara no te no, <verse number="28" style="v"/>wɔkɔtoo Simeon nso wɔ hɔ, na Simeon gyee abofra no hyɛɛ Awurade anuonyam se, <verse number="29" style="v"/>“Awurade, afei ma wʼakoa nwu asomdwoe mu <verse number="30" style="v"/>efisɛ, mʼani ahu Agyenkwa, <verse number="31" style="v"/>a wohyɛɛ me ne ho bɔ no. <verse number="32" style="v"/>Ɔno ne hann a ɛbɛhyerɛn wiase nyinaa na wahyɛ wo man Israel anuonyam!”</para>
  <para style="p">
    <verse number="33" style="v"/>Nsɛm a wɔka faa Yesu ho no yɛɛ nʼagya Yosef ne ne na Maria nwonwa.</para>
  <para style="p">
    <verse number="34" style="v"/>Afei Simeon hyiraa wɔn na ɔka kyerɛɛ ne na Maria se, “Saa abofra yi so na Israelfo mu dodow no ara nkwagye ne wɔn asehwe begyina. <verse number="35" style="v"/>Na ɔbɛma dodow no ara tirim ahintasɛm ada adi; na wo Maria de, wubesi apini wɔ wo mu.”</para>
  <para style="s1">Ana nkɔmhyɛ</para>
  <para style="p">
    <verse number="36" style="v"/>Saa bere no, na Fanuel babea odiyifo Ana a ofi Aser abusua mu no nso wɔ hɔ bi. Na Ana yɛ obi a wanyin. Ɔwaree ne mmabaabere mu ne ne kunu tenae mfe ason pɛ na ne kunu no wui. <verse number="37" style="v"/>Ne kunu no wu akyi no, odii kuna kosii sɛ odii mfe aduɔwɔtwe anan, na bere biara nso na ɔwɔ asɔredan mu de mmuadadi ne mpaebɔ som Onyankopɔn.</para>
  <para style="p">
    <verse number="38" style="v"/>Saa bere no ara mu, ɔno nso begyinaa hɔ bi yii Onyankopɔn ayɛ saa ara. Ɔkaa abofra no ho asɛm kyerɛɛ wɔn a wɔretwɛn ogye a obegye Yerusalem no nyinaa.</para>
  <para style="p">
    <verse number="39" style="v"/>Wowiee amanne sɛnea Awurade mmara kyerɛ no, wɔsan kɔɔ wɔn kurom Nasaret a ɛwɔ Galilea. <verse number="40" style="v"/>Onyankopɔn hyiraa abofra no ma onyinii honhom ne nimdeɛ mu.</para>
  <para style="s1">Yesu wɔ asɔrefi</para>
  <para style="p">
    <verse number="41" style="v"/>Afe biara na Yesu awofo kɔ Yerusalem kodi Twam Afahyɛ no. <verse number="42" style="v"/>Sɛnea na wɔn amanne te no, Yesu dii mfe dumien no, nʼawofo de no kɔɔ Yerusalem kodii Twam Afahyɛ no. <verse number="43" style="v"/>Wowiee afahyɛ no di a wɔresan akɔ wɔn kurom no, Yesu kaa Yerusalem a nʼawofo no nnim. <verse number="44" style="v"/>Wotwaa da koro kwan a wɔn ani baa wɔn ho so sɛ Yesu nka wɔn ho no, wofitii ase bisabisaa nʼase fii wɔn abusuafo ne amannifo nkyɛn. <verse number="45" style="v"/>Na wɔanhu no no, wɔsan baa Yerusalem bɛhwehwɛɛ no.</para>
  <para style="p">
    <verse number="46" style="v"/>Ne nnansa akyi no, wokohuu no Yerusalem asɔredan mu sɛ ɔte akyerɛkyerɛfo bi a wɔahyia mu ntam na ɔretie wɔn na ɔrebisabisa wɔn nsɛm. <verse number="47" style="v"/>Yesu nyansa ne ne nimdeɛ a ɛdaa adi wɔ ne mmuae nyinaa mu no, yɛɛ nnipa a na wɔretie no no nyinaa nwonwa.</para>
  <para style="p">
    <verse number="48" style="v"/>Wɔkɔtoo no sɛ ɔte akyerɛkyerɛfo no mfinimfini retie wɔn no, ɛyɛɛ wɔn nwonwa. Ne na frɛɛ no bisaa no se, “Me ba, adɛn na woyɛ yɛn saa? Woama me ne wʼagya ahwehwɛ wo abrɛ.”</para>
  <para style="p">
    <verse number="49" style="v"/>Yesu buaa wɔn se, “Adɛn nti na mohwehwɛ me? Munnim sɛ ɛyɛ mʼasɛde sɛ metena mʼagya fi som no anaa?” <verse number="50" style="v"/>Nanso nʼawofo no ante nea ɔkae no ase.</para>
  <para style="p">
    <verse number="51" style="v"/>Yesu ne nʼawofo kɔɔ Nasaret no, ɔyɛɛ osetie maa wɔn. Ne na de nsɛm a esisii no nyinaa siee ne tirim. <verse number="52" style="v"/>Yesu nyinii nyansa mu ne honam fam na onyaa Onyankopɔn ne nnipa anim adom.</para>
  <chapter number="3" style="c"/>
  <para style="s1">Yesu fiti ne nnwuma ase</para>
  <para style="p">
    <verse number="1" style="v"/>Kaesare Tiberio dii ade ne mfe dunum so na Onyankopɔn asɛm baa Sakaria ba Yohane so wɔ sare so. <verse number="2" style="v"/>Saa bere no na Pilato yɛ amrado wɔ Yudea, na Herode di Galilea mansinhene; ne nua Filipo di Iturea ne Trakoniti mansin so; na Lisania di Abilene mansinhene, ɛnna Hana ne Kaifa nso yɛ Yudafo asɔfo mpanyin. <verse number="3" style="v"/>Yohane kyinkyinii asubɔnten Yordan ho nyinaa kyerɛɛ nnipa sɛ wɔmma wɔmmɔ wɔn asu mfa nkyerɛ sɛ wɔasakra afi wɔn bɔne ho na wɔde wɔn bɔne akyɛ wɔn.</para>
  <para style="p">
    <verse number="4" style="v"/>Sɛnea odiyifo Yesaia kae se, “Ɛnne bi teɛm sare so se, ‘Munsiesie kwan mma Awurade; momma nʼatempɔn nteɛ. <verse number="5" style="v"/>Mmepɔw bedwiriw, abon nyinaa bɛyɛ ma. Nea akyea bɛteɛ; akwammɔne bɛyɛ akwan pa. <verse number="6" style="v"/>Na nnipa nyinaa behu Onyankopɔn nkwagye.’ ”</para>
  <para style="p">
    <verse number="7" style="v"/>Yohane ka kyerɛɛ nkurɔfo a wɔbaa hɔ sɛ ɔmmɔ wɔn asu no se, “Awɔ mma! Hena na ɔbɔɔ mo kɔkɔ sɛ munguan mfi abufuwhyew a ɛreba no ho? <verse number="8" style="v"/>Monkɔbɔ ɔbra pa mfa nkyerɛ sɛ moasakra ampa. Na monnhoahoa mo ho sɛ moyɛ Abraham asefo, efisɛ, Onyankopɔn betumi ama saa abo yi adan nnipa ma wɔabɛyɛ Abraham asefo. <verse number="9" style="v"/>Sɛ moammu ɔbra pa a, ɛnne na mote sɛ dua a ɛnsow aba a wɔde abonnua ato ase rebetwa akyene, ahyew no no.”</para>
  <para style="p">
    <verse number="10" style="v"/>Nnipakuw no bisaa no se, “Na ɛnne na dɛn na yɛnyɛ?”</para>
  <para style="p">
    <verse number="11" style="v"/>Yohane buaa wɔn se, “Sɛ wowɔ ntama abien a, ma nea onni bi no baako. Saa ara nso na sɛ wowɔ aduan a, ma nea onni bi no bi.”</para>
  <para style="p">
    <verse number="12" style="v"/>Towgyefo a wɔbaa hɔ sɛ wɔmmɔ wɔn asu no nso bisae se, “Kyerɛkyerɛfo, yɛnyɛ dɛn?”</para>
  <para style="p">
    <verse number="13" style="v"/>Obuaa wɔn se, “Munnnye mmmoro nea wɔatwa ato hɔ sɛ munnye no.”</para>
  <para style="p">
    <verse number="14" style="v"/>Asraafo bi nso bisae se, “Yɛn nso yɛnyɛ dɛn?” Yohane buaa wɔn se, “Mommmɔ apoo, monntoto obiara ano, momma mo akatua nsɔ mo ani!”</para>
  <para style="p">
    <verse number="15" style="v"/>Esiane sɛ saa bere no na nnipa no nyinaa rehwɛ Agyenkwa no kwan nti, na wosusuw sɛ Yohane ne Agyenkwa no.</para>
  <para style="p">
    <verse number="16" style="v"/>Eyi maa Yohane ka kyerɛɛ wɔn se, “Me de mede nsu na ɛrebɔ mo asu. Nanso obi di mʼakyi a ɔreba a, ɔwɔ tumi sen me na ne mpaboa mpo, mensɛ sɛ mikata. Ɔno de, sɛ ɔba a, ɔde Honhom Kronkron ne ogya na ɛbɛbɔ mo asu. <verse number="17" style="v"/>Ɔno na sɛ ɔba a, obehuw mo so sɛ ɛmo, ayiyi mu aba pa no afi ntɛtɛ no mu na ɔde aba pa no akosie na ɔde ogya a ennum da ahyew ntɛtɛ no.” <verse number="18" style="v"/>Ɔnam afotu horow so kaa asɛmpa no kyerɛɛ wɔn.</para>
  <para style="s1">Yohane afiaseda</para>
  <para style="p">
    <verse number="19" style="v"/>Yohane kaa Herode anim wɔ ne nua yere Herodia a ɔwaree no ne bɔne ahorow a na ɔyɛ no ho. <verse number="20" style="v"/>Eyi maa Herode de Yohane too afiase.</para>
  <para style="s1">Yesu asubɔ</para>
  <para style="p">
    <verse number="21" style="v"/>Bere a Yohane bɔɔ nkurɔfo pii asu wiei no, ɔbɔɔ Yesu nso asu. Ɔbɔɔ no asu wiei a ɔrebɔ mpae no, ɔsoro buei. <verse number="22" style="v"/>Honhom Kronkron sianee te sɛ aborɔnoma baa Yesu so na nne bi fi soro kae se, “Wone me dɔ Ba a wosɔ mʼani.”</para>
  <para style="s1">Awo ntoatoaso a efi Yesu so kosi Adam so</para>
  <para style="p">
    <verse number="23" style="v"/>Yesu fitii nʼadwuma ase no, na wadi bɛyɛ mfe aduasa. Nkurɔfo susuwii sɛ, Yesu yɛ Yosef ba. Yosef nʼagya ne Eli. <verse number="24" style="v"/>Eli nʼagya ne Mattat; Mattat nʼagya ne Lewi; Lewi nʼagya ne Melki; Melki nʼagya ne Yanai; Yanai nʼagya ne Yosef; <verse number="25" style="v"/>Yosef nʼagya ne Matatia; Matatia nʼagya ne Amos; Amos nʼagya ne Nahum; Nahum nʼagya ne Hesli; Hesli nʼagya ne Nagai; <verse number="26" style="v"/>Nagai nʼagya ne Mahat; Mahat nʼagya ne Matatia; Matatia nʼagya ne Semein; Semein nʼagya ne Yosek; Yosek nʼagya ne Yoda; <verse number="27" style="v"/>Yoda nʼagya ne Yohanan; Yohanan nʼagya ne Resa; Resa nʼagya ne Sorobabel; Sorobabel nʼagya ne Sealtiel; Sealtiel nʼagya ne Neri; <verse number="28" style="v"/>Neri nʼagya ne Melki; Melki nʼagya ne Adi; Adi nʼagya ne Kosam; Kosam nʼagya ne Elmadam; Elmadam nʼagya ne Er; <verse number="29" style="v"/>Er nʼagya ne Yosua; Yosua nʼagya ne Elieser; Elieser nʼagya ne Yorim; Yorim nʼagya ne Matat; Matat nʼagya ne Lewi; <verse number="30" style="v"/>Lewi nʼagya ne Simeon; Simeon nʼagya ne Yuda; Yuda nʼagya ne Yosef; Yosef nʼagya ne Yonam; Yonam nʼagya ne Eliakim; <verse number="31" style="v"/>Eliakim nʼagya ne Melea; Melea nʼagya ne Mena; Mena nʼagya ne Matata; Matata nʼagya ne Natan; Natan nʼagya ne Dawid; <verse number="32" style="v"/>Dawid nʼagya ne Yisai; Yisai nʼagya ne Obed; Obed nʼagya ne Boas; Boas nʼagya ne Sala; Sala nʼagya ne Nahson; <verse number="33" style="v"/>Nahson nʼagya ne Aminadab; Aminadab nʼagya ne Admin; Admin nʼagya ne Arni; Arni nʼagya ne Herson; Herson nʼagya ne Peres; Peres nʼagya ne Yuda; <verse number="34" style="v"/>Yuda nʼagya ne Yakob; Yakob nʼagya ne Isak; Isak nʼagya ne Abraham; Abraham nʼagya ne Tera; Tera nʼagya ne Nahor; <verse number="35" style="v"/>Nahor nʼagya ne Serug; Serug nʼagya ne Reu; Reu nʼagya ne Peleg; Peleg nʼagya ne Eber; Eber nʼagya ne Sala; <verse number="36" style="v"/>Sala nʼagya ne Kainan; Kainan nʼagya ne Arfaksad; Arfaksad nʼagya ne Sem; Sem nʼagya ne Noa; Noa nʼagya ne Lamek; <verse number="37" style="v"/>Lamek nʼagya ne Metusala; Metusala nʼagya ne Henok; Henok nʼagya ne Yared; Yared nʼagya ne Mahaleleel; Mahaleleel nʼagya ne Kainan; <verse number="38" style="v"/>Kainan nʼagya ne Enos; Enos nʼagya ne Set; Set nʼagya ne Adam; Adam nʼagya ne Onyankopɔn.</para>
  <chapter number="4" style="c"/>
  <para style="s1">Ɔbonsam sɔ Yesu hwɛ</para>
  <para style="p">
    <verse number="1" style="v"/>Afei Yesu a Honhom Kronkron ahyɛ no ma no fii Asubɔnten Yordan ho maa Honhom no de no kɔɔ Yudea sare so. <verse number="2" style="v"/>Ɛhɔ na ɔbonsam kɔsɔɔ no hwɛe adaduanan. Saa nna no mu no, wanni hwee. Na ɔkɔm dee no.</para>
  <para style="p">
    <verse number="3" style="v"/>Ɔbonsam ka kyerɛɛ Yesu se, “Sɛ wone Onyankopɔn Ba no a, ka na saa abo yi nnan aduan.”</para>
  <para style="p">
    <verse number="4" style="v"/>Yesu buaa no se, wɔakyerɛw se, “Ɛnyɛ aduan nko ara na ɛho hia onipa wɔ nʼasetena mu.”</para>
  <para style="p">
    <verse number="5" style="v"/>Ɔbonsam de Yesu kɔɔ bepɔw bi so kyerɛɛ no wiase ahenni nyinaa bere tiaa bi mu. <verse number="6" style="v"/>Na ɔka kyerɛɛ Yesu se, <verse number="7" style="v"/>“Sɛ wobɛkotow, asom me a, mede ahenni ahorow yi ne mu tumi ne anuonyam nyinaa a wɔde ahyɛ me nsa yi bɛma wo.”</para>
  <para style="p">
    <verse number="8" style="v"/>Yesu buaa no se, “Wɔakyerɛw se, som Awurade wo Nyankopɔn na ɔno nko ara na som no.”</para>
  <para style="p">
    <verse number="9" style="v"/>Afei ɔbonsam de Yesu kɔɔ Yerusalem de no kogyinaa asɔredan a ɛwɔ hɔ no atifi pɛɛ na ɔka kyerɛɛ no se, “Sɛ wone Onyankopɔn Ba no ampa ara a, gyaa wo ho fi nea wugyina hɔ to fam! <verse number="10" style="v"/>Efisɛ wɔakyerɛw se, Onyankopɔn bɛsoma nʼabɔfo abɛbɔ wo ho ban <verse number="11" style="v"/>na wɔabɛsɔw wo na woammɛhwe abotan no so.”</para>
  <para style="p">
    <verse number="12" style="v"/>Yesu buaa no se, wɔakyerɛw se, “Nsɔ Awurade wo Nyankopɔn nhwɛ.”</para>
  <para style="p">
    <verse number="13" style="v"/>Ɔbonsam wiee sɔhwɛ no nyinaa no, ogyaw no hɔ kɔe ansa.</para>
  <para style="s1">Yesu asɛnka mfitiase</para>
  <para style="p">
    <verse number="14" style="v"/>Yesu san baa Galilea a na Honhom Kronkron ahyɛ no ma. Ankyɛ koraa ne din trɛwee ɔman no mu nyinaa. <verse number="15" style="v"/>Ɔkyerɛkyerɛɛ wɔ wɔn hyiadan mu maa obiara kamfoo no.</para>
  <para style="s1">Wɔpo Yesu wɔ Nasaret</para>
  <para style="p">
    <verse number="16" style="v"/>Yesu baa Nasaret, kurow a ne mmofraase wɔtetew no wɔ mu no mu. Na sɛnea ɔtaa yɛ no, ɔkɔɔ hyiadan mu homeda. Ɔsɔre kɔɔ anim sɛ ɔrekɔkenkan kyerɛwsɛm. <verse number="17" style="v"/>Wɔde odiyifo Yesaia nhoma hyɛɛ ne nsa na obuee baabi a wɔakyerɛw se: <verse number="18" style="v"/>“Awurade Honhom wɔ me so, na wɔayi me sɛ memmɛka asɛmpa nkyerɛ ahiafo. Na menka nkyerɛ wɔn a wɔwɔ nnomum mu se, wobenya ahofadi, anifuraefo behu ade; wɔn a wobu wɔn animtiaa benya anuonyam, <verse number="19" style="v"/>na Onyankopɔn asiesie ne ho sɛ obehyira wɔn a wɔba ne nkyɛn nyinaa.”</para>
  <para style="p">
    <verse number="20" style="v"/>Ɔtoo nhoma no mu de maa ɔhwɛfo no na ɔtenaa ase; na obiara a ɔwɔ hyiadan no mu hɔ no hwɛɛ no dinn. <verse number="21" style="v"/>Afei ɔka kyerɛɛ wɔn se; “Ɛnnɛ na kyerɛwsɛm no aba mu.”</para>
  <para style="p">
    <verse number="22" style="v"/>Na kasa pa ne nsɛm ahorow a ɔkae no, yɛɛ wɔn a wɔtee nyinaa nwonwa ma wobisae se, “Ɛnyɛ Yosef ba no ni?”</para>
  <para style="p">
    <verse number="23" style="v"/>Yesu ka kyerɛɛ wɔn se, “Akyinnye biara nni ho sɛ mode bɛ yi bebu me se, ‘Ɔyaresafo, sa wo ho yare. Nea yɛate afa wo ho sɛ woyɛe wɔ Kapernaum no, yɛ bi wɔ wo kurom ha.’ <verse number="24" style="v"/>Nanso mereka ama moate ase sɛ, Odiyifo biara nni anuonyam wɔ ne kurom. <verse number="25" style="v"/>Nokware mu, Elia bere so no, na mmea akunafo bebree wɔ Israelman mu. Saa bere no osu antɔ mfe abiɛsa ne asram asia enti ɛmaa ɔkɔm kɛse baa ɔman no nyinaa mu. <verse number="26" style="v"/>Nanso Onyankopɔn ansoma odiyifo Elia ankɔ obiara nkyɛn sɛ ɔbea kunafo a na ɔwɔ Sarepta a ɛwɔ Sidon no nkyɛn. <verse number="27" style="v"/>Bio, saa bere no na akwatafo bebree wɔ Israelman mu nanso odiyifo Elisa ansa obiara yare sɛ ɔsahene Naaman a ofi Siriaman mu no nko ara.” <verse number="28" style="v"/>Nnipa a wɔwɔ hyiadan no mu tee ne nsɛm a ɔkae no, wɔn bo fuwii papaapa. <verse number="29" style="v"/>Wɔde abufuw piapiaa no fii kurow no mu de no kɔɔ bepɔw a wɔn kurow da so no ano sɛ wɔrekɔwɔ nʼatiko ama wakɔhwe bepɔw no ase. <verse number="30" style="v"/>Nanso ɔfaa wɔn mu kɔɔ ne baabi.</para>
  <para style="s1">Yesu tu hohommɔne</para>
  <para style="p">
    <verse number="31" style="v"/>Yesu kɔɔ Kapernaum a ɛwɔ Galilea. Ɔkyerɛkyerɛɛ nnipa no homeda biara. <verse number="32" style="v"/>Ɛha nso ne nkyerɛkyerɛ no yɛɛ nkurɔfo no nwonwa efisɛ, ɔkasae wɔ tumi so.</para>
  <para style="p">
    <verse number="33" style="v"/>Na ɔbarima bi wɔ hyiadan no mu hɔ a hohommɔne ahyɛ no ma. Ohuu Yesu no, ɔteɛɛm se, <verse number="34" style="v"/>“Yesu Nasaretni, mmɛhaw yɛn. Yɛne wo nni hwee yɛ. Woaba sɛ worebɛsɛe yɛn anaa? Minim onipa ko a woyɛ. Wone Onyankopɔn Ba Kronkronni no.”</para>
  <para style="p">
    <verse number="35" style="v"/>Yesu hyɛɛ hohommɔne no sɛ, “Tu fi ne mu kɔ!” Hohommɔne no de ɔbarima no hwee fam na etu fii ne mu kɔe a hwee anyɛ no.</para>
  <para style="p">
    <verse number="36" style="v"/>Nnipa no nyinaa ho dwiriw wɔn, na wobisabisaa wɔn ho wɔn ho se, “Asɛm bɛn ni. Onipa bɛn ni a ɔde tumi ne ahoɔden teɛ ahohommɔne ma wotie yi?” <verse number="37" style="v"/>Nea ɔyɛɛ yi ho asɛm trɛwee ɔman no mu nyinaa.</para>
  <para style="s1">Petro nʼasebea ayaresa</para>
  <para style="p">
    <verse number="38" style="v"/>Yesu fi hyiadan no mu no, ɔkɔɔ Simon fi kɔtoo sɛ atiridii abɔ Simon nʼasebea. Nnipa a wɔwɔ hɔ no srɛɛ no sɛ ɔnsa no yare.</para>
  <para style="p">
    <verse number="39" style="v"/>Ɔkɔɔ nea ɔda hɔ kogyinaa ne nkyɛn, teɛɛ ɔyare no ma egyaee amonom hɔ ara ma ɔsɔre maa wɔn aduan dii.</para>
  <para style="p">
    <verse number="40" style="v"/>Onwini dwoe no, wɔde ayarefo pii bae sɛ Yesu nsa wɔn yare. Ɔde ne nsa guu wɔn so saa wɔn yare. <verse number="41" style="v"/>Ahohommɔne fii nnipa no pii mu fii a na wɔreteɛteɛm se, “Wone Onyankopɔn Ba no.” Nanso Yesu kaa wɔn anim hyɛɛ wɔn se wommua wɔn ano, efisɛ, na ahohommɔne no nim sɛ ɔno ne Kristo no.</para>
  <para style="s1">Yesu asɛnka wɔ Yudea</para>
  <para style="p">
    <verse number="42" style="v"/>Ade kyee no, Yesu tew ne ho kɔɔ sare so baabi a ɛhɔ yɛ dinn. Nkurɔfo no kyin hwehwɛɛ no na wohuu no no, wɔsrɛɛ no sɛ ɔntena wɔn nkyɛn wɔ Kapernaum hɔ. <verse number="43" style="v"/>Yesu ka kyerɛɛ wɔn se, “Ɛsɛ sɛ meka Asɛmpa a ɛfa Onyankopɔn Ahenni ho no mekyerɛ afoforo nso, efisɛ, ɛno nti na wɔsomaa me.” <verse number="44" style="v"/>Yesu kyinkyinii Yudeaman no mu kɔɔ hyiadan ahorow mu kɔkyerɛkyerɛe.</para>
  <chapter number="5" style="c"/>
  <para style="s1">Asuafo no frɛ</para>
  <para style="p">
    <verse number="1" style="v"/>Da bi a Yesu reka asɛmpa wɔ Genesaret tare ho no, nnipakuw bɛkyeree ne so sɛ wɔrebetie Onyankopɔn asɛm. <verse number="2" style="v"/>Ohuu akorow abien a apofofo bi a wɔrehohoro wɔn asau wɔ mu no agyaw wɔ ɔtare no ho. <verse number="3" style="v"/>Yesu kɔtenaa ɔkorow no baako a na ɛyɛ Simon de no mu. Ɔka kyerɛɛ Simon se ompia nkɔ nsu no mu kakra sɛnea ɛbɛyɛ a obetumi afi hɔ akasa akyerɛ nnipa no.</para>
  <para style="p">
    <verse number="4" style="v"/>Yesu wiee nʼasɛnka no, ɔka kyerɛɛ Simon se, “Hare kɔ baabi a emu dɔ kakra na munkogu mo asau no na mubeyi nam bebree.” <verse number="5" style="v"/>Simon kae se, “Owura, yɛyɛɛ adwuma anadwo mu no nyinaa yɛannya hwee, nanso wʼasɛm nti, yebegu yɛn asau no.”</para>
  <para style="p">
    <verse number="6" style="v"/>Woguu asau no na woyii nam bebree maa anka mpo asau no retetew. <verse number="7" style="v"/>Wɔfrɛɛ wɔn mfɛfo a wɔwɔ ɔkorow baako no mu no ma wɔbɛboaa wɔn twee asau no. Nam no yɛɛ akorow abien no nyinaa ma ma a anka ɛreyɛ amemem mpo.</para>
  <para style="p">
    <verse number="8" style="v"/>Simon Petro huu nea aba no, obuu Yesu nkotodwe kae se, “Me wura, mesrɛ wo, fi me nkyɛn kɔ na meyɛ ɔdebɔneyɛfo a mensɛ sɛ wobɛn me.” <verse number="9" style="v"/>Nam dodow a woyii no yɛɛ Petro ne nʼahokafo no nwonwa. <verse number="10" style="v"/>Saa ara nso na ɛyɛɛ Yakobo ne Yohane, Sebedeo mma no nso nwonwa. Yesu ka kyerɛɛ Petro se, “Nsuro, efi nnɛ, wobɛyɛ nnipa yifo.”</para>
  <para style="p">
    <verse number="11" style="v"/>Wɔde akorow no beduu nsu no ano hɔ no, wogyaw wɔn nneɛma nyinaa hɔ bedii nʼakyi.</para>
  <para style="s1">Ɔkwatani bi ayaresa</para>
  <para style="p">
    <verse number="12" style="v"/>Da bi a Yesu wɔ kurow bi mu no, ɔbarima bi a kwata ayɛ ne honam nyinaa bɛkotow nʼanim srɛɛ no se, “Owura, mesrɛ wo, sɛ ɛyɛ wo pɛ a, sa me yare.”</para>
  <para style="p">
    <verse number="13" style="v"/>Ɛhɔ ara Yesu teɛɛ ne nsa de kaa no kae se, “Yiw, ɛyɛ me pɛ. Wo ho mfi.” Amonom hɔ ara, ne ho fii. <verse number="14" style="v"/>Yesu hyɛɛ no se, “Wo ne obiara nni wʼayaresa yi ho nkɔmmɔ. Kɔ na fa wo ho kɔkyerɛ ɔsɔfo na bɔ afɔre a Mose hyɛɛ sɛ akwatafo a wɔn ho afi no mmɔ sɛ adansedi no.” <verse number="15" style="v"/>Yesu anwonwadwuma a ɔyɛe yi maa ne ho asɛm trɛwee mpɔtam hɔ nyinaa maa nnipa bebree betiee no pɛe sɛ ɔsa wɔn yare nso. <verse number="16" style="v"/>Nanso na ɔtaa twe ne ho kɔ sare so kɔbɔ mpae.</para>
  <para style="p">
    <verse number="17" style="v"/>Bere bi a Yesu rekyerɛkyerɛ no, na Farisifo ne mmara no akyerɛkyerɛfo bi a wofi Galilea ne Yudea nkurow ahorow so ne Yerusalem nso wɔ hɔ bi a wɔretie no. Saa bere no, na Onyankopɔn ayaresa tumi ahyɛ no ma.</para>
  <para style="s1">Obubuafo bi ayaresa</para>
  <para style="p">
    <verse number="18" style="v"/>Mmarima bi baa hɔ a wɔso obubuafo bi. <verse number="19" style="v"/>Esiane sɛ na wontumi mfa nnipakuw no mu nkɔ Yesu nkyɛn nti, wɔforoo ɔdan a Yesu wɔ mu no kotuu atifi tokuru, de obubuafo a ɔda ne kɛtɛ so no faa mu gyaagyaa no brɛoo, kɔtoo Yesu anim.</para>
  <para style="p">
    <verse number="20" style="v"/>Yesu huu gyidi a wɔwɔ no, ɔka kyerɛɛ ɔyarefo no se, “Onua, wɔde wo bɔne akyɛ wo.”</para>
  <para style="p">
    <verse number="21" style="v"/>Farisifo no ne mmara no akyerɛkyerɛfo no tee asɛm a Yesu kae no, wobisabisaa wɔn ho wɔn ho se, “Hena ne saa onipa yi a ɔreka abususɛm yi? Hena na otumi sɛ ɔde bɔne kyɛ ka Onyankopɔn ho?”</para>
  <para style="p">
    <verse number="22" style="v"/>Esiane sɛ Yesu huu nea wodwinnwen nti, obuaa wɔn se, “Adɛn nti na mudwen sɛ asɛm a mekae yi yɛ abususɛm?” <verse number="23" style="v"/>Yesu bisaa wɔn se, “Nea ɛwɔ he na ɛyɛ den, sɛ wɔbɛka akyerɛ obi se, wɔde wo bɔne akyɛ wo anaasɛ, wɔbɛka se, sɔre na nantew?” <verse number="24" style="v"/>Na sɛ ɛbɛyɛ na mubehu sɛ Onipa Ba no wɔ tumi sɛ ɔde bɔne kyɛ wɔ asase so nti, mereka akyerɛ wo se, “Sɔre yi wo kɛtɛ na kɔ fie!”</para>
  <para style="p">
    <verse number="25" style="v"/>Amonom hɔ ara, ɔsɔree, yii ne kɛtɛ, kɔɔ fie. Ɔrekɔ no nyinaa na ɔreyi Onyankopɔn ayɛ. <verse number="26" style="v"/>Wɔn a wogyina hɔ no ho dwiriw wɔn. Ehu kaa wɔn. Woyii Onyankopɔn ayɛ kae se, “Ɛnnɛ de, yɛahu anwonwade.”</para>
  <para style="s1">Yesu frɛ Lewi</para>
  <para style="p">
    <verse number="27" style="v"/>Eyi akyi no, Yesu fii hɔ kohuu ɔtowgyeni Lewi sɛ ɔte atowgyei. Ohuu no no, ɔka kyerɛɛ no se, “Bedi mʼakyi.” <verse number="28" style="v"/>Ɛhɔ ara, Lewi sɔre, gyaw ne nneɛma nyinaa hɔ dii nʼakyi.</para>
  <para style="p">
    <verse number="29" style="v"/>Akyiri yi, Lewi tow pon wɔ ne fi maa Yesu. Towgyefo ne nnipa ahorow bebree kɔɔ apontow no ase.</para>
  <para style="p">
    <verse number="30" style="v"/>Farisifo ne mmara no akyerɛkyerɛfo no hui sɛ Yesu ne saa nnipa no ato nsa redidi no, wonwiinwii bisaa no se, “Adɛn nti na wo ne towgyefo ne nnebɔneyɛfo ato nsa redidi?”</para>
  <para style="p">
    <verse number="31" style="v"/>Yesu buaa wɔn se, “Wɔn a wɔyare no na ɔyaresafo ho hia wɔn na ɛnyɛ wɔn a wɔnyare. <verse number="32" style="v"/>Mamma sɛ merebɛfrɛ atreneefo na mmom mebɛfrɛɛ nnebɔneyɛfo sɛ wɔnsakra wɔn adwene.”</para>
  <para style="s1">Mmuadadi ho asɛmmisa</para>
  <para style="p">
    <verse number="33" style="v"/>Nnipa no kɔɔ so bisaa no bio se, “Adɛn nti na Yohane Osuboni asuafo ne Farisifo asuafo no de wɔtaa di mmuada, na wʼasuafo de daa wodidi na wɔnom?”</para>
  <para style="p">
    <verse number="34" style="v"/>Yesu nso bisaa wɔn se, “Ɛho hia sɛ wɔn a wɔn ani agye, anaasɛ wɔn a wɔahyia wɔn ayeforo ase no di mmuada, wɔ bere a ayeforo kunu no wɔ wɔn nkyɛn anaa? <verse number="35" style="v"/>Nanso da bi bɛba a wɔbɛfa ayeforokunu no afi wɔn nkyɛn, saa bere no na wobedi mmuada.”</para>
  <para style="p">
    <verse number="36" style="v"/>Yesu buu wɔn bɛ yi se, “Obi mfa ntama foforo ntare ntama dedaw mu. Ɔyɛ saa a foforo no bɛma dedaw no asuane. Afei ɛbɛma nsonoe ada foforo no ne dedaw no ntam. <verse number="37" style="v"/>Obiara nso mfa nsa foforo ngu mmoa nhoma nsa nkotoku dedaw mu. Ɔyɛ saa a nsa no bɛpaapae nkotoku no na ahwie agu na nkotoku no nso asɛe. <verse number="38" style="v"/>Eyi nti, nsa nkotoku afoforo mu nko ara na ɛsɛ sɛ wɔde nsa foforo gugu. <verse number="39" style="v"/>Obi nnom mmarimasa nwie mmisa ntinkum ase. Nea ɔnom no ka se, nea apae no na eye.”</para>
  <chapter number="6" style="c"/>
  <para style="s1">Homeda ho asɛmmisa</para>
  <para style="p">
    <verse number="1" style="v"/>Homeda bi a Yesu ne nʼasuafo no nam aburowfuw bi mu no asuafo no pempan aburow no bi huan, wee.</para>
  <para style="p">
    <verse number="2" style="v"/>Farisifo bi bisaa no se, “Adɛn na moyɛ ade a etia Homeda ho mmara a wɔahyɛ no?”</para>
  <para style="p">
    <verse number="3" style="v"/>Yesu buaa wɔn se, “Monkenkan nea ɔhene Dawid yɛe bere a ɔkɔm dee ɔne wɔn a wɔka ne ho no wɔ Kyerɛwsɛm no mu anaa? <verse number="4" style="v"/>Ɔkɔɔ asɔredan mu kɔfaa abodoo a wɔde abɔ afɔre ama Onyankopɔn a mmara mma ho kwan sɛ obi di gye asɔfo nko ara no de bi maa wɔn a wɔka ne ho no nso dii.” <verse number="5" style="v"/>Yesu kae se, “Onipa Ba no ne Homeda no wura.”</para>
  <para style="p">
    <verse number="6" style="v"/>Homeda foforo bi nso a Yesu rekyerɛkyerɛ wɔ asɔredan mu no, na ɔbarima bi a ne nsa nifa awu nso wɔ hɔ bi. <verse number="7" style="v"/>Mmara no akyerɛkyerɛfo ne Farisifo no hwɛɛ Yesu dinn sɛ ɔbɛsa onipa yi yare Homeda yi nso anaa. Nea na wɔrehwehwɛ ara ne sɛ obebu mmara no so, asa yare na wɔn nsa aka no akyere no.</para>
  <para style="p">
    <verse number="8" style="v"/>Yesu huu wɔn adwene nanso ɔka kyerɛɛ ɔbarima no se, “Sɔre begyina anim ha, na obiara nhu wo.” Ɔbarima no sɔre begyinaa hɔ. <verse number="9" style="v"/>Yesu ka kyerɛɛ wɔn se, “Mibisa mo. Dɛn na Mmara no ma ho kwan sɛ yɛnyɛ no Homeda; sɛ yɛbɛyɛ papa anaa yɛbɛyɛ bɔne, sɛ yebegye obi nkwa anaasɛ yɛbɛma wawu?”</para>
  <para style="p">
    <verse number="10" style="v"/>Yesu hwɛɛ wɔn nyinaa hyiae na ɔka kyerɛɛ ɔbarima no se, “Teɛ wo nsa.” Na ɔteɛɛ ne nsa no emu yɛɛ den sɛ baako no. <verse number="11" style="v"/>Nea Yesu yɛe yi hyɛɛ nnipa no abufuw yiye ma wofii ase bɔɔ ne ho pɔw.</para>
  <para style="s1">Yesu yi asuafo dumien</para>
  <para style="p">
    <verse number="12" style="v"/>Da bi Yesu kɔɔ bepɔw bi so sɛ ɔrekɔbɔ mpae. Ɔbɔɔ mpae anadwo mu no nyinaa. <verse number="13" style="v"/>Ade kyee no, ɔfrɛɛ nʼakyidifo no nyinaa baa ne nkyɛn na oyii wɔn mu dumien. Saa dumien yi na ɔfrɛɛ wɔn asomafo. <verse number="14" style="v"/>Dumien a oyii wɔn no din na edidi so yi: Simon, a ɔtoo ne din Petro; Andrea, Simon ne nua; Yakobo, Yohane, Filipo, Bartolomeo, <verse number="15" style="v"/>Mateo, Toma, Yakobo, a ɔyɛ Alfeo ba; Simon, a wɔfrɛ no Selote; <verse number="16" style="v"/>Yuda, a ɔyɛ Yakobo ba; ne Yuda Iskariot a oyii Yesu mae no.</para>
  <para style="s1">Yesu sa nyarewa</para>
  <para style="p">
    <verse number="17" style="v"/>Yesu fi bepɔw no so sian baa fam maa nʼakyidifo bebree ne nnipakuw a wofi Yudea, Yerusalem ne mpoano nkurow Tiro ne Sidon mu no betwaa ne ho hyiae. <verse number="18" style="v"/>Wɔbae sɛ wɔrebetie no ama wasa wɔn nyarewa nso. Otuu ahohommɔne bebree. <verse number="19" style="v"/>Obiara bɔɔ mmɔden sɛ ɔde ne nsa bɛka Yesu. Ayarefo a wɔde wɔn nsa kaa Yesu no nyinaa ho tɔɔ wɔn.</para>
  <para style="p">
    <verse number="20" style="v"/>Afei ɔdanee nʼani ka kyerɛɛ nʼasuafo no se, “Nhyira ne mo a moyɛ ahiafo, na mo na Onyankopɔn Ahenni no yɛ mo dea! <verse number="21" style="v"/>Nhyira ne mo a ɔkɔm de mo, na mo na wɔbɛma mo amee. Nhyira ne mo a mo werɛ ahow, na mo na wɔbɛma mo ani agye. <verse number="22" style="v"/>Nhyira ne mo a me din nti nnipa tan mo, na wɔpa mo, na wɔyaw mo, na wogu mo din ho fi. <verse number="23" style="v"/>Sɛ ɛba saa a, momma mo ani nnye na munni ahurusi! Munni ahurusi, efisɛ, mo akatua retwɛn mo wɔ ɔsoro. Na saa ara nso na wɔn agyanom yɛɛ tete adiyifo no.</para>
  <para style="p">
    <verse number="24" style="v"/>“Na mo adefo de, munnue efisɛ, nea ɛma mo ani gye no, mo nsa aka dedaw; eyi nti munni kyɛfa biara bio. <verse number="25" style="v"/>Munnue, mo a moamee mprempren, na mo na ɔkɔm bɛde mo! Munnue, mo a moreserew mprempren, na mo na mubesi apini, asu. <verse number="26" style="v"/>Munnue, mo a nnipa kamfo mo, efisɛ, saa ara na wɔn nenanom kamfoo atoro adiyifo no.</para>
  <para style="s1">Monnɔ mo atamfo</para>
  <para style="p">
    <verse number="27" style="v"/>“Mereka akyerɛ mo a moretie me no nyinaa se, monnɔ mo atamfo; monyɛ wɔn a wɔtan mo no papa. <verse number="28" style="v"/>Munhyira wɔn a wɔdome mo; mommɔ mpae mma wɔn a wɔtan mo.</para>
  <para style="p">
    <verse number="29" style="v"/>“Sɛ obi bɔ wʼasom a, dan baako a aka no ma no. Sɛ obi pa wo ntama a, worɔw wʼatade ka ho. <verse number="30" style="v"/>Sɛ obi srɛ wo biribi a, fa ma no. Obi gye wʼade a, mmisa no bio. <verse number="31" style="v"/>Na nea mopɛ sɛ nnipa nyɛ mo no, mo nso monyɛ wɔn saa ara.</para>
  <para style="p">
    <verse number="32" style="v"/>“Na sɛ modɔ wɔn a wɔdɔ mo no nko ara a, mfaso bɛn na mubenya? Nnebɔneyɛfo nso dɔ wɔn a wɔdɔ wɔn no. <verse number="33" style="v"/>Na sɛ moyɛ wɔn a wɔyɛ mo papa no nko ara yiye a, mfaso bɛn na mubenya? Nnebɔneyɛfo mpo yɛ wɔn a wɔyɛ wɔn papa no nso yiye. <verse number="34" style="v"/>Na sɛ mobɔ wɔn a mususuw sɛ wobetumi atua no nko ara bosea a, papa bɛn na moayɛ? Nnebɔneyɛfo nso bobɔbobɔ wɔn ho wɔn ho bosea hwɛ sɛ wɔn nsa bɛka wɔn sika bio.</para>
  <para style="p">
    <verse number="35" style="v"/>“Monnɔ mo atamfo. Monyɛ wɔn papa. Momma wɔn nea ehia wɔn a, mo ani nni akyiri bio. Na sɛ moyɛ eyinom a, mo akatua bɛyɛ kɛse wɔ soro na moayɛ Onyankopɔn mma; efisɛ Onyankopɔn yɛ nnebɔneyɛfo adɔe dom bonniayɛfo nso.</para>
  <para style="p">
    <verse number="36" style="v"/>“Monyɛ mmɔborɔhunufo sɛnea mo Agya a ɔwɔ soro no yɛ mmɔborɔhunufo no. <verse number="37" style="v"/>Mummmu ntɛn, na wɔammu mo ntɛn; mummmu fɔ, na wɔammu mo fɔ; momfa mfiri, na wɔde afiri mo. <verse number="38" style="v"/>Sɛ moma a, wɔbɛhyɛ mo ananmu. Nea mode ma no, wɔde susudua a wɔahyɛ no ma, amia so ama abu so na ebesusuw ama mo. Susudua a mode besusuw ama no, ɛno ara na wɔde besusuw ama mo.”</para>
  <para style="p">
    <verse number="39" style="v"/>Yesu nam abebu so kasa kyerɛɛ wɔn bio se, “Onifuraefo betumi akyerɛ onifuraefo kwan ama ayɛ yie anaa? Sɛ ɛba saa a, wɔn baanu nyinaa bɛtɔ amoa mu. <verse number="40" style="v"/>Osuani nsen ne wura. Nanso sɛ ɔyere ne ho sua nea wɔrekyerɛ no no yiye a, ɔbɛsɛ ne wura.</para>
  <para style="p">
    <verse number="41" style="v"/>“Adɛn nti na woma anhwea a egu wo nua ani so haw wo, bere a ɔbo da wo de so? <verse number="42" style="v"/>Ɛbɛyɛ dɛn na woatumi aka akyerɛ wo nua se, ‘Ma minhuw anhwea a egu wʼani so no mma wo’ wɔ bere a ɔbo a ɛda wʼani so no wunhu. Nyaatwom, di kan yi ɔbo a ɛda wʼani so no ansa na woatumi ahuw anhwea a egu wo nua ani so no ama no.</para>
  <para style="p">
    <verse number="43" style="v"/>“Dua pa nsow aba bɔne, na dua bɔne nso nsow aba pa. <verse number="44" style="v"/>Dua biara aba na wɔnam so hu dua ko a ɛyɛ. Worentumi ntew asɛ mfi akatewa so. <verse number="45" style="v"/>Onipa pa fi nnepa a ɛwɔ ne koma mu yɛ ade pa. Saa ara nso na onipa bɔne nso fi ne nnebɔne a ɛwɔ ne koma mu yɛ ade bɔne. Nea ahyɛ onipa koma ma no, na epue fi nʼano.</para>
  <para style="p">
    <verse number="46" style="v"/>“Adɛn nti na mofrɛ me Awurade, nanso munni mʼasɛm so? <verse number="47" style="v"/>Mekyerɛ mo sɛnea onipa biara a ɔba me nkyɛn, na otie mʼasɛm di so no te. <verse number="48" style="v"/>Ɔte sɛ obi a na ɔresi dan na otwaa ne dan no fapem ma esii ɔbotan so. Na osu tɔe maa nsu no yiri bɛbɔ faa ɔdan no ase nanso antumi ammu, efisɛ, osi sii ɔbotan so.</para>
  <para style="p">
    <verse number="49" style="v"/>“Na nea ɔte mʼasɛm na onni so no, te sɛ obi a ɔresi dan, na osii dan no sii anhwea so, na osu tɔe maa nsu no yiri bɛbɔ faa ase ma edwiriwii.”</para>
  <chapter number="7" style="c"/>
  <para style="s1">Ɔsraani panyin bi gyidi</para>
  <para style="p">
    <verse number="1" style="v"/>Yesu kasa kyerɛɛ nkurɔfo no wiei no, ɔkɔɔ Kapernaum. <verse number="2" style="v"/>Saa bere no ara mu na Roma ɔsraani panyin bi somfo a ɔpɛ nʼasɛm yiye yare denneenen a ɔreyɛ awu. <verse number="3" style="v"/>Ɔsraani panyin no tee Yesu nka no, ɔsomaa Yudafo mpanyimfo bi sɛ wɔnkɔsrɛ no na ɔmmɛsa ne somfo no yare mma no. <verse number="4" style="v"/>Woduu Yesu nkyɛn no, wɔde asɛm no too nʼanim srɛɛ no sɛ, ɔmmoa ɔsraani panyin no, efisɛ, ɔyɛ onipa pa. <verse number="5" style="v"/>Wɔkae se, “Ɔyɛ obi a ɔdɔ yɛn man na wasi hyiadan ama yɛn.”</para>
  <para style="p">
    <verse number="6" style="v"/>Yesu ne wɔn siim. Wɔreyɛ adu fie hɔ no, ɔsraani panyin no somaa ne nnamfo bi se, wɔnkɔka nkyerɛ Yesu se, “Awurade, nhaw wo ho, na mensɛ sɛ woba me fi. <verse number="7" style="v"/>Saa ara na memfata sɛ meba baabi a wowɔ. Kasa, na me somfo no ho bɛyɛ no den. <verse number="8" style="v"/>Meyɛ obi a mehyɛ tumi ase, nanso mewɔ asraafo bebree hyɛ mʼase. Meka kyerɛ wɔn mu bi se, ‘Kɔ’ a, ɔkɔ. Meka kyerɛ ɔfoforo se, ‘Bra’ a, ɔba. Na mehyɛ me somfo se, ‘Yɛ eyi’ a, ɔyɛ.”</para>
  <para style="p">
    <verse number="9" style="v"/>Yesu tee asɛm yi no, ne ho dwiriw no na ɔdanee nʼani ka kyerɛɛ nnipakuw a wodi nʼakyi no se, “Anokwa, Israelman mu nyinaa, minhuu obiara a ɔwɔ gyidi sɛ saa ɔbarima yi da.”</para>
  <para style="p">
    <verse number="10" style="v"/>Bere a abɔfo no san koduu fie hɔ no, wohui sɛ ɔsomfo no ho ayɛ no den.</para>
  <para style="s1">Yesu nyan okunafo bi ba wɔ Nain</para>
  <para style="p">
    <verse number="11" style="v"/>Eyi akyi no, Yesu ne nʼasuafo ne nnipakuw bi a wɔka ne ho no kɔɔ kurow bi a wɔfrɛ no Nain mu. <verse number="12" style="v"/>Woduu kurotia no, ohui sɛ wɔrekosie obi. Na owufo no yɛ ɔbea kunafo bi a ɔwɔ kurow no mu no babarima koro. Na adɔfo bebree di amu no akyi.</para>
  <para style="p">
    <verse number="13" style="v"/>Na Awurade huu no no, nʼasɛm yɛɛ no mmɔbɔ, na ɔka kyerɛɛ no se, “Gyae su!” <verse number="14" style="v"/>Yesu kosoo funnaka no mu maa wɔn a ɛyɛ wɔn de no gyinae. Ɔka kyerɛɛ owufo no se. “Aberante, mise wo sɛ, nyan!”</para>
  <para style="p">
    <verse number="15" style="v"/>Aberante no sɔre tenaa ase na ɔkasae. Afei Yesu de no maa ne na.</para>
  <para style="p">
    <verse number="16" style="v"/>Nnipa no nyinaa ho dwiriw wɔn yiye na woyii Onyankopɔn ayɛ kae se, “Odiyifo kɛse bi asɔre wɔ yɛn mu, na Onyankopɔn asian aba ne manfo mu.”</para>
  <para style="p">
    <verse number="17" style="v"/>Nea Yesu yɛe yi ho asɛm trɛw koduu Yudea ne nkurow a atwa ho ahyia no nyinaa mu.</para>
  <para style="s1">Yohane Osuboni</para>
  <para style="p">
    <verse number="18" style="v"/>Yohane asuafo kɔbɔɔ no nea asi no nyinaa ho amanneɛ. <verse number="19" style="v"/>Yohane somaa nʼasuafo no mu baanu kɔɔ Yesu nkyɛn kobisaa no se, “Wone nea ɔreba no, anaasɛ yɛntwɛn ɔfoforo?”</para>
  <para style="p">
    <verse number="20" style="v"/>Asuafo no duu Yesu nkyɛn no, wɔka kyerɛɛ no se, “Yohane Osuboni asoma yɛn wo nkyɛn sɛ yemmebisa wo se, ‘Wone nea ɔreba na anaasɛ yɛntwɛn ɔfoforo?’ ”</para>
  <para style="p">
    <verse number="21" style="v"/>Saa bere no ara mu, Yesu saa nyarewa bebree; otuu ahohommɔne na ɔmaa anifuraefo huu ade. <verse number="22" style="v"/>Yesu buaa wɔn se, “Monkɔka nea moahu na moate yi nkyerɛ Yohane se, mema anifuraefo hu ade, mmubuafo nantew, mesa akwatafo yare, asotifo te asɛm, awufo nyan na meka asɛmpa kyerɛ honhom mu ahiafo. <verse number="23" style="v"/>‘Nhyira ne nea merento no hintidua.’ ”</para>
  <para style="s1">Yesu di Yohane ho adanse</para>
  <para style="p">
    <verse number="24" style="v"/>Yohane asuafo no fi Yesu nkyɛn kɔe no, Yesu dii Yohane ho adanse kyerɛɛ nnipakuw no. Obisaa wɔn se, “Mokɔɔ sare so no, dɛn na muhui? Sare a mframa rehim no anaa? <verse number="25" style="v"/>Ɛnne dɛn na muhui? Obi a ofura sirikyi anaa? Ahemfi na yehu wɔn a wodi yiye na wofura ntama pa. <verse number="26" style="v"/>Na ɛnne na dɛn na muhui? Odiyifo? Yiw, na nea muhuu no no sen odiyifo mpo. <verse number="27" style="v"/>Na saa Yohane yi na Kyerɛwsɛm no ka fa ne ho se, ‘Mɛsoma me bɔfo adi wʼanim kan. Ɔno na obesiesie kwan ama wo.’ <verse number="28" style="v"/>Meka kyerɛ mo se, onipa biara nni hɔ a wɔawo no a ɔyɛ kɛse sen Yohane. Nanso nea ɔyɛ akumaa koraa wɔ Onyankopɔn ahemman mu no sen no.”</para>
  <para style="p">
    <verse number="29" style="v"/>Na wɔn a wɔtee nea ɔkae no nyinaa a towgyefo mpo ka ho bi gye too mu sɛ Onyankopɔn yɛ ɔtreneeni; na wɔsakraa wɔn adwene maa Yohane bɔɔ wɔn asu. <verse number="30" style="v"/>Na Farisifo ne mmara no akyerɛkyerɛfo no de, wɔpoo Onyankopɔn asɛm nti, wɔamma Yohane ammɔ wɔn asu.</para>
  <para style="p">
    <verse number="31" style="v"/>Yesu bisaa wɔn se, “Dɛn na menka mfa nnɛɛmma yi ho; na dɛn ho na memfa wɔn nto? <verse number="32" style="v"/>Wɔte sɛ mmofra bi a wɔregoru wɔ agodibea na wɔn mu bi reka akyerɛ afoforo se, ‘Yɛbɔɔ akyene maa mo nanso moansaw! Yetwaa agyaadwo, nanso moansu!’ <verse number="33" style="v"/>Yohane Osuboni aba a onnidi na ɔnnom nsa, nso muse, ‘Ɔwɔ hohommɔne!’ <verse number="34" style="v"/>Onipa Ba no nso aba a odidi na ɔnom a muse, ‘Monhwɛ odidifo ne ɔsanomfo a ɔyɛ towgyefo ne nnebɔneyɛfo adamfo!’ <verse number="35" style="v"/>Nanso wɔn a wodi Onyankopɔn akyi nokware mu no de wɔn bra di adanse sɛ, nʼakwan nyinaa ye.”</para>
  <para style="s1">Ɔbea debɔneyɛfo sra Yesu aduhuam</para>
  <para style="p">
    <verse number="36" style="v"/>Farisini bi frɛɛ Yesu adidi ma ɔpenee so kɔe. <verse number="37" style="v"/>Ɔte hɔ redidi no, ɔbea bi a obu bra bɔne wɔ kurow no mu tee ne nka no, ɔde aduhuam bi a ɛsom bo tumpan ma kɔɔ hɔ. <verse number="38" style="v"/>Ɔkotow Yesu nan ase sui maa ne nisu no fɔw Yesu nan ase. Afei ɔde ne tinhwi popaa nisu no, soo ne nan de aduhuam no sraa ho.</para>
  <para style="p">
    <verse number="39" style="v"/>Farisini a ɔfrɛɛ Yesu adidi no huu nea ɔbea no yɛe no, ɔkae wɔ ne tirim se, “Sɛ saa onipa yi yɛ odiyifo ampa ara a, anka obehu sɛ saa ɔbea yi bu ɔbra bɔne.”</para>
  <para style="p">
    <verse number="40" style="v"/>Yesu huu Farisini no adwene ma ɔka kyerɛɛ no se, “Simon, mewɔ asɛm bi ka kyerɛ wo.” Simon nso ka kyerɛɛ Yesu se, “Kyerɛkyerɛfo, ka ɛ.”</para>
  <para style="p">
    <verse number="41" style="v"/>Yesu ka kyerɛɛ no se, “Osikani bi bɔɔ nnipa baanu bi bosea. Ɔmaa ɔbaako sidi mpemnum; ɛnna ɔbaako no nso ɔmaa no sidi ahanum. <verse number="42" style="v"/>Wɔn mu biara antumi antua ne ka a ɔde no no nti ɔde kyɛɛ wɔn. Wɔn mu hena na wugye di sɛ ɔbɛpɛ osikani no asɛm yiye?”</para>
  <para style="p">
    <verse number="43" style="v"/>Simon buae se, “Migye di sɛ nea ɔde ne ka kɛse kyɛɛ no no.” Yesu kae se, “Woabua no yiye.”</para>
  <para style="p">
    <verse number="44" style="v"/>Afei Yesu danee nʼani kyerɛɛ ɔbea no bisaa Simon se, “Woahu saa ɔbea yi? Mebaa wo fi, woamma me nsu anhohoro me nan ase; nanso saa ɔbea yi de ne nisu ahohoro me nan ase, asan de ne tinhwi apopa. <verse number="45" style="v"/>Mebae yi, woanyɛ me atuu amfa amma me akwaaba; nanso efi bere a ɔbea yi bɛtoo me wɔ ha yi, onnyaee me nan mu so. <verse number="46" style="v"/>Woamfa ngo amfɔw me tirim; nanso ɔbea yi de aduhuam a ɛsom bo asra me nan ase. <verse number="47" style="v"/>Eyi nti mereka akyerɛ wo se, nea ɔbea yi ayɛ nti, wɔde ne bɔne a ɛdɔɔso no akyɛ no, efisɛ, wayi ɔdɔ kɛse bi adi akyerɛ. Na nea wɔde ne bɔne a esua akyɛ no no, ne dɔ nso sua.”</para>
  <para style="p">
    <verse number="48" style="v"/>Afei Yesu ka kyerɛɛ ɔbea no se, “Wɔde wo bɔne akyɛ wo.”</para>
  <para style="p">
    <verse number="49" style="v"/>Wɔn a ɔne wɔn te adidii no bisabisaa wɔn ho wɔn ho se, “Hena ne saa onipa yi a otumi de bɔne kyɛ?”</para>
  <para style="p">
    <verse number="50" style="v"/>Yesu ka kyerɛɛ ɔbea no se, “Wo gyidi agye wo nkwa. Fa asomdwoe kɔ.”</para>
  <chapter number="8" style="c"/>
  <para style="s1">Mmea a wodii Yesu akyi</para>
  <para style="p">
    <verse number="1" style="v"/>Eyi akyi no, Yesu ne nʼasuafo dumien no kyinkyinii Galilea nkurow ne nkuraa bi ase kaa Onyankopɔn ahenni no ho asɛm. <verse number="2" style="v"/>Ɔrekɔ no, nnipa a na wodi nʼakyi no bi ne Maria Magdalene a otuu ahohommɔne ason fii ne mu no, <verse number="3" style="v"/>ne Yohana a ɔyɛ Kusa, Herode fi sohwɛfo panyin yere, ne Susana. Saa mmea yi ne afoforo bi na wofii wɔn ahonya mu hwɛɛ Yesu ne nʼasuafo.</para>
  <para style="s1">Okuafo gu aba</para>
  <para style="p">
    <verse number="4" style="v"/>Da bi a nnipa bebree bi fi nkurow nkurow so baa ne nkyɛn no, ɔkyerɛkyerɛɛ wɔn abebu mu se,</para>
  <para style="p">
    <verse number="5" style="v"/>“Da bi, okuafo bi kɔɔ nʼafum koguu aba. Ogui no, aba no bi koguu kwan mu maa nnipa tiatiaa so na nnomaa bɛsosɔwee. <verse number="6" style="v"/>Ebi nso koguu abotan so, enti efifii no, ankyɛ na ne nyinaa hyewee, efisɛ, annya nsu. <verse number="7" style="v"/>Aba no bi nso koguu nsɔe mu. Efifii no, nsɔe no kyekyeree no na ewui. <verse number="8" style="v"/>Ebi nso koguu asase pa mu, enyinii, sow aba mmɔho ɔha.” Na ɔkaa eyi no, ɔka kaa ho se, “Nea ɔwɔ aso a obetie no, ontie.”</para>
  <para style="p">
    <verse number="9" style="v"/>Na nʼasuafo no bisaa no saa abebu yi ase no, <verse number="10" style="v"/>obuaa wɔn se, “Mo de, wɔde Onyankopɔn Ahenni ho ahintasɛm ama mo, na afoforo de, wɔkasa kyerɛ wɔn abebu mu, sɛnea ɛbɛyɛ a wɔbɛhwɛ nanso wɔrenhu na wɔbɛte nanso wɔrente ase.</para>
  <para style="s1">Abebu no asekyerɛ</para>
  <para style="p">
    <verse number="11" style="v"/>“Afei abebu no asekyerɛ ni. Aba no ne Onyankopɔn asɛm. <verse number="12" style="v"/>Aba a eguu kwan mu no gyina hɔ ma wɔn a wɔate Onyankopɔn asɛm no na ɔbonsam behwim fi wɔn koma mu, sɛnea ɛbɛyɛ a wɔrennye nni na wɔrennya nkwagye. <verse number="13" style="v"/>Aba a eguu abotan so no gyina hɔ ma wɔn a wɔte asɛm no na wɔde anigye so mu nanso entim wɔn mu. Na esiane wɔn gyidi a esua no nti, ɛnkyɛ na asɛm no awu. Na sɛ sɔhwɛ ba wɔn so a, wɔpa abaw. <verse number="14" style="v"/>Aba a eguu nsɔe mu no gyina hɔ ma wɔn a wɔte Onyankopɔn asɛm, na wodi so, nanso asetena mu haw ne abɛbrɛsɛ, ahonya ne wiase afɛfɛde nti, asɛm no ntumi nyɛ wɔn mu adwuma sɛnea ɛsɛ. <verse number="15" style="v"/>Aba a eguu asase pa mu no gyina hɔ ma wɔn a wɔde koma pa tie asɛmpa no, na wodi so, gyina pintinn de abrabɔ pa di ho adanse.</para>
  <para style="s1">Kanea ho bɛ</para>
  <para style="p">
    <verse number="16" style="v"/>“Obi nsɔ kanea na ɔmfa kɛntɛn mmutuw so, anaa ɔmfa nhyɛ mpa ase na mmom, ɔde si kaneadua so na ahyerɛn ama wɔn a wɔba mu no. <verse number="17" style="v"/>Nea ahintaw no bɛda adi, na nea ɛwɔ kokoam no nso ada gua. <verse number="18" style="v"/>Enti nea mutie no, muntie no yiye. Obiara a ɔwɔ no wɔbɛma no pii aka ho, na nea onni ahe bi no, nea osusuw sɛ ɛyɛ ne de no mpo, wobegye afi ne nsam.”</para>
  <para style="s1">Yesu ne na ne ne nuanom</para>
  <para style="p">
    <verse number="19" style="v"/>Da bi, Yesu ne na ne ne nuanom pɛe sɛ wɔne no kasa nanso esiane nnipakuw a na wɔatwa ne ho ahyia no nti, wɔantumi ne no ankasa. <verse number="20" style="v"/>Obi kɔka kyerɛɛ Yesu se, ne na ne ne nuanom gyina nkyɛn hɔ baabi rehwehwɛ no. <verse number="21" style="v"/>Yesu ka kyerɛɛ wɔn se, “Me na ne me nuanom ne wɔn a wotie Onyankopɔn asɛm na wodi so.”</para>
  <para style="s1">Yesu brɛ ahum ase</para>
  <para style="p">
    <verse number="22" style="v"/>Da bi a Yesu ne nʼasuafo te ɔkorow mu no, ɔka kyerɛɛ wɔn se, “Momma yentwa nkɔ asuogya nohɔ.” Wosiim a wɔrekɔ no, <verse number="23" style="v"/>Yesu dae. Saa bere no ara mu, ahum kɛse bi tui maa nsu bɛtaa ɔkorow no mu maa ɔkorow no yɛe sɛ ɛremem. Eyi maa asuafo no koma tui yiye.</para>
  <para style="p">
    <verse number="24" style="v"/>Asuafo no de hu ne nteɛteɛm nyanee no se, “Awurade, Awurade, yɛremem!” Amonom hɔ ara, Yesu sɔre teɛteɛɛ ahum ne asorɔkye no ma ɛyɛɛ dinn.</para>
  <para style="p">
    <verse number="25" style="v"/>Afei obisaa wɔn se, “Adɛn na munni gyidi?” Wɔn nyinaa suroe de ahodwiriw bisabisaa wɔn ho wɔn ho se, “Onipa bɛn ni a ahum ne asorɔkye mpo tie no yi?”</para>
  <para style="s1">Yesu tu ɔbarima bi ahohommɔne</para>
  <para style="p">
    <verse number="26" style="v"/>Yesu ne nʼasuafo no twaa po no beduu Gerasefo asase a ɛne Galilea di nhwɛanim no so. <verse number="27" style="v"/>Yesu fi ɔkorow no mu sii fam pɛ, ɔbarima bi a ahohommɔne ahyɛ no ma akyɛ a ɔda adagyaw na ɔnte fie, na mmom ɔte amusiei a aboda mu na ɔdeda no behyiaa no. <verse number="28" style="v"/>Ohuu Yesu no, ɔteɛɛm, kotow ne nan ase san teɛteɛɛm se, “Yesu, Ɔsorosoro Nyankopɔn Ba, dɛn na wo ne me wɔ yɛ? Mesrɛ wo, nyɛ me ayayade biara.”</para>
  <para style="p">
    <verse number="29" style="v"/>Ɔkaa saa asɛm yi, efisɛ, na Yesu ateɛteɛ ahohommɔne no sɛ womfi ne mu. Saa ahohommɔne yi taa ka no na sɛ wɔde hama kyekyere ne nsa ne ne nan mpo a, otumi tetew mu ma ahohommɔne no pam no kɔ wuram. <verse number="30" style="v"/>Yesu bisaa no se, “Wo din de dɛn?” Obuaa no se, “Ɛdɔm.” Efisɛ na ahohommɔne ahyɛ no ma. <verse number="31" style="v"/>Ahohommɔne no srɛɛ Yesu sɛ ɔnnhyɛ wɔn mmma wonnkogu amanehunu bon no mu.</para>
  <para style="p">
    <verse number="32" style="v"/>Saa bere no mu na mprako bi redidi wɔ bepɔw no nkyɛn mu baabi. Ahohommɔne no srɛɛ Yesu sɛ ɔmma wɔn ho kwan na wɔnkɔhyɛn mprako no mu. Na ɔmaa wɔn ho kwan. <verse number="33" style="v"/>Enti ahohommɔne no fii ɔbarima no mu kɔhyɛn mprako no mu ma wɔbɔɔ kiridi, sianee bepɔw no koguu ɔtare no mu wuwui. <verse number="34" style="v"/>Wɔn a wɔhwɛ mprako no so no huu nea asi no, wɔde hu ne ahopopo tutuu mmirika kɔbɔɔ amanneɛ wɔ kurom maa asɛm no trɛwee wɔ mpɔtam hɔ nyinaa.</para>
  <para style="p">
    <verse number="35" style="v"/>Nnipa a wɔtee asɛm no bɔɔ twi kɔhwɛɛ nea asi. Woduu nea Yesu wɔ no, wohuu ɔbarima no sɛ ne ho atɔ no a ofura ntama te Yesu nkyɛn. Nnipa no nyinaa ho dwiriw wɔn. <verse number="36" style="v"/>Na wɔn a wohuu ɔkwan a Yesu faa so saa ɔbarima no yare no bɔɔ wɔn a wɔbaa hɔ no amanneɛ. <verse number="37" style="v"/>Ehu hyɛɛ Gerasefo a na wɔahyia hɔ no nyinaa ma ma wɔsrɛɛ Yesu sɛ omfi wɔn nkyɛn hɔ nkɔ. Eyi nti, Yesu kɔtenaa ɔkorow no mu san twa kɔɔ asuogya hɔ nohɔ.</para>
  <para style="p">
    <verse number="38" style="v"/>Ansa na Yesu rebefi hɔ no, ɔbarima a otuu ahohommɔne fii ne mu no srɛɛ no sɛ ɔne no bɛkɔ. Nanso Yesu ka kyerɛɛ no se,</para>
  <para style="p">
    <verse number="39" style="v"/>“Kɔ na kodi nea Onyankopɔn ayɛ ama wo no ho adanse kyerɛ wo manfo.” Ɔbarima no fii hɔ kodii anwonwade a Yesu ayɛ ama no no ho adanse kyerɛɛ kurom hɔfo nyinaa.</para>
  <para style="s1">Yairo babea</para>
  <para style="p">
    <verse number="40" style="v"/>Yesu duu asuogya hɔ no, nnipakuw no de anigye hyiaa no kwan, efisɛ, na wɔatwɛn no abrɛ.</para>
  <para style="p">
    <verse number="41" style="v"/>Ɔbarima bi a wɔfrɛ no Yairo a na ɔyɛ Yudafo hyiadan mu panyin baa ne nkyɛn, bebuu no nkotodwe, srɛɛ no sɛ, ɔne no nkɔ ne fi <verse number="42" style="v"/>na ne babea koro a wadi bɛyɛ mfe dumien reyɛ awu. Bere a Yesu rekɔ no, na nnipakuw no kyere ne so.</para>
  <para style="p">
    <verse number="43" style="v"/>Ɔbea bi a mogya atu no mfirihyia dumien a obiara ntumi nsa no yare no, <verse number="44" style="v"/>fii Yesu akyi soo nʼatade ano. Amonom hɔ ara, mogya a etu no no twae.</para>
  <para style="p">
    <verse number="45" style="v"/>Yesu bisae se, “Hena na osoo mʼatade ano no?” Obiara buae se, ɛnyɛ ɔno. Eyi maa Petro kae se, “Awurade, na sɛ nnipa no akyere wo so.”</para>
  <para style="p">
    <verse number="46" style="v"/>Yesu buaa no se, “Dabi, obi aso mʼatade mu efisɛ, mete nka sɛ tumi bi afi me mu.”</para>
  <para style="p">
    <verse number="47" style="v"/>Ɔbea no hui sɛ ohintaw a ɛrenyɛ ye, ɛno nti, ɔde hu ne ahopopo bebuu Yesu nkotodwe wɔ nnipa no nyinaa anim, kyerɛɛ no nea enti a osoo ne mu ne sɛnea ne ho atɔ no no.</para>
  <para style="p">
    <verse number="48" style="v"/>Yesu ka kyerɛɛ no se, “Me ba, wo gyidi ama wo ho ayɛ wo den. Fa asomdwoe kɔ.”</para>
  <para style="p">
    <verse number="49" style="v"/>Yesu gu so rekasa no, obi fii Yairo fi bɛka kyerɛɛ Yairo se, “Wo babea no anya awu enti nhaw Kyerɛkyerɛfo no bio.”</para>
  <para style="p">
    <verse number="50" style="v"/>Yesu tee asɛm no, osee Yairo se, “Nsuro, gye di na wo babea no benyan anya nkwa.”</para>
  <para style="p">
    <verse number="51" style="v"/>Ɔduu fie hɔ no, wamma obiara anka ne ho ankɔ ɔdan a abofra no da mu no mu gye Petro, Yohane, Yakobo ne abofra no awofo nko ara. <verse number="52" style="v"/>Na nnipa a wɔwɔ hɔ no nyinaa resu, di awerɛhow. Yesu ka kyerɛɛ wɔn se, “Munnsu, onwui na wada.” <verse number="53" style="v"/>Wɔserew no dii ne ho fɛw, efisɛ, na wɔn de, wonim pefee sɛ wawu.</para>
  <para style="p">
    <verse number="54" style="v"/>Yesu soo ne nsa ka kyerɛɛ no se, “Me ba, sɔre!” <verse number="55" style="v"/>Amonom hɔ ara, ɔsɔree na Yesu kae se wɔmma no biribi nni. <verse number="56" style="v"/>Nʼawofo no ho dwiriw wɔn yiye nanso Yesu bɔɔ wɔn ano se, wɔnnka nea asi no nnkyerɛ obiara.</para>
  <chapter number="9" style="c"/>
  <para style="s1">Dumien no soma</para>
  <para style="p">
    <verse number="1" style="v"/>Da bi Yesu frɛɛ Dumien no hyiae maa wɔn tumi ne ahoɔden a wɔde betu ahohommɔne na wɔde asa nyarewa nso. <verse number="2" style="v"/>Afei ɔsomaa wɔn sɛ wɔnkɔka Onyankopɔn Ahenni ho asɛm na wɔnsa nyarewa.</para>
  <para style="p">
    <verse number="3" style="v"/>Na ɔka kyerɛɛ wɔn se, “Mo akwantu yi mu, mommfa biribiara nnkɔ, sɛ ɛyɛ poma anaa akwantubɔtɔ, anaa aduan biara, anaa sika, anaa ntade abien abien. <verse number="4" style="v"/>Na sɛ mokɔ kurow bi mu a, ofi biara a mobɛsoɛ mu no, ɛhɔ ara na montena kosi sɛ mubefi kurow no mu.</para>
  <para style="p">
    <verse number="5" style="v"/>“Sɛ mokɔ kurow biara mu na wɔannye mo, na morefi hɔ akɔ a, momporoporow mo nan ase mfuturu mfa nkyerɛ sɛ, mo ne wɔn nni hwee yɛ bio.”</para>
  <para style="p">
    <verse number="6" style="v"/>Wofii hɔ no, wɔkɔɔ nkuraase nkuraase kɔkaa asɛmpa no, saa nyarewa pii nso.</para>
  <para style="s1">Herode pɛ sɛ ohu Yesu</para>
  <para style="p">
    <verse number="7" style="v"/>Ɔmansinhene Herode tee nea Yesu ayɛ no nyinaa no, ɛhaw no yiye, efisɛ, na ebinom keka se Yohane Osuboni na wasɔre afi awufo mu, <verse number="8" style="v"/>na afoforo nso se ɛyɛ Elia anaa tete adiyifo no mu baako na wasɔre afi awufo mu aba.</para>
  <para style="p">
    <verse number="9" style="v"/>Herode kae se, “Yohane de, matwa ne ti, na hena koraa ne saa onipa yi a mete anwonwasɛm a ɛte sɛɛ fa ne ho yi?” Eyi nti, ɔpɛe sɛ ohu no.</para>
  <para style="s1">Yesu ma nnipa mpemnum aduan</para>
  <para style="p">
    <verse number="10" style="v"/>Asomafo no fi wɔn akwantu mu bae no, wɔbɔɔ nsɛm a esisii hɔ nyinaa ho amanneɛ kyerɛɛ Yesu. Eyi akyi, Yesu ne wɔn twee wɔn ho kɔɔ baabi a ɛbɛn Betsaida. <verse number="11" style="v"/>Nnipakuw no huu nea Yesu ne nʼasomafo no wɔ no, wotiw wɔn ma ogyee wɔn fɛw so, kaa Onyankopɔn Ahenni ho asɛm kyerɛɛ wɔn, saa ayarefo yare.</para>
  <para style="p">
    <verse number="12" style="v"/>Anim rebiribiri no, dumien no baa ne nkyɛn bɛka kyerɛɛ no se, “Ka kyerɛ nnipa no na wɔnkɔ nkurow ne nkuraa a atwa yɛn ho ahyia yi mu nkɔpɛ nea wobedi ne nea wɔbɛda, efisɛ, baabi a yɛwɔ yi yɛ sare so.”</para>
  <para style="p">
    <verse number="13" style="v"/>Yesu ka kyerɛɛ wɔn se, “Mo ara momma wɔn biribi nni.” Wobuaa no se, “Yɛwɔ abodoo anum ne mpataa abien pɛ. Ɛno nti, gye sɛ yɛkɔtɔ aduan brɛ wɔn nyinaa.” <verse number="14" style="v"/>Na nnipa bɛyɛ mpemnum na ahyia wɔ hɔ. Yesu ka kyerɛɛ nʼasuafo no se, “Monhwɛ na nnipa no ntenatena ase aduonum aduonum.” <verse number="15" style="v"/>Wɔyɛɛ sɛnea Yesu kae no.</para>
  <para style="p">
    <verse number="16" style="v"/>Afei Yesu faa abodoo anum no ne mpataa abien no na ɔhwɛɛ soro, daa so ase, hyiraa so, bubuu mu de maa nʼasuafo no sɛ wɔnkyɛ mma nnipa no.</para>
  <para style="p">
    <verse number="17" style="v"/>Obiara didi mee. Afei asuafo no boaboaa nea wodi ma ɛkae no ano no, ɛyɛɛ nkɛntɛmma dumien.</para>
  <para style="s1">Petro kyerɛ onipa ko a Yesu yɛ</para>
  <para style="p">
    <verse number="18" style="v"/>Da bi Yesu nko ara kɔhyɛɛ baabi bɔɔ mpae. Eyi akyi no, obisaa nʼasuafo no se, “Nnipa ka se mene hena?”</para>
  <para style="p">
    <verse number="19" style="v"/>Wobuaa no se, “Ebinom ka se, woyɛ Yohane Osuboni, ebinom nso ka se Elia, na afoforo nso se, woyɛ tete adiyifo no baako na wasɔre afi awufo mu aba.”</para>
  <para style="p">
    <verse number="20" style="v"/>Yesu bisaa wɔn se, “Na mo nso muse mene hena?” Petro buaa no se, “Wone Kristo, nea Onyankopɔn asoma no no.”</para>
  <para style="s1">Yesu hyɛ ne wu ho nkɔm</para>
  <para style="p">
    <verse number="21" style="v"/>Yesu bɔɔ wɔn ano se wɔnnka nnkyerɛ obiara. <verse number="22" style="v"/>Ɔtoaa so se, “Ɛsɛ sɛ Kristo no hu amane pii; Yudafo mpanyimfo ne asɔfo mpanyin ne mmara no akyerɛkyerɛfo nso bɛpo no. Akyiri yi wobekum no, na ne nnansa so wasɔre.”</para>
  <para style="p">
    <verse number="23" style="v"/>Afei ɔka kyerɛɛ wɔn nyinaa se, “Sɛ obi pɛ sɛ odi mʼakyi a, ɔmpa ne ho akyi na daa ɔnsoa nʼasɛnnua na onni mʼakyi. <verse number="24" style="v"/>Na obiara a ɔma nʼani ku ne ho sen me no, ɔbɛhwere ne nkwa; na nea me nti ɔbɛhwere ne nkwa no, ne nsa bɛka. <verse number="25" style="v"/>Na sɛ onipa nya wiase yi mu nneɛma nyinaa na ɔhwere ne kra a, dɛn mfaso na obenya?</para>
  <para style="p">
    <verse number="26" style="v"/>“Na nea nʼani bewu me ne me nsɛm ho no, ɔno nso da a me, Kristo, bɛba wɔ me ne Agya no ne abɔfo kronkron no anuonyam mu no, mʼani bewu ne ho. <verse number="27" style="v"/>Na mereka akyerɛ mo se, mo a mugyina ha yi mu bi wɔ hɔ a wɔrenwu kosi sɛ wobehu Onyankopɔn Ahenni no.”</para>
  <para style="s1">Yesu anuonyam da adi</para>
  <para style="p">
    <verse number="28" style="v"/>Yesu kaa ne nsɛm yi wiei no, ɛbɛyɛ nnawɔtwe akyi ɔne Petro, Yohane ne Yakobo kɔɔ bepɔw bi so sɛ wɔrekɔbɔ mpae. <verse number="29" style="v"/>Na Yesu gu so rebɔ mpae no, nʼanimdua sesae, na nʼatade nso hyerɛnee. <verse number="30" style="v"/>Prɛko pɛ, nnipa baanu a ɛyɛ Mose ne Elia ne no bɛkasae. <verse number="31" style="v"/>Saa nnipa baanu yi bepuee hɔ anuonyam mu kaa ne wu a obewu wɔ Yerusalem no ho asɛm kyerɛɛ no.</para>
  <para style="p">
    <verse number="32" style="v"/>Saa bere no na Petro ne nnipa a wɔka ne ho no adeda hatehatee na wonyannyanee a wɔn ani so tetew wɔn no, wohuu Yesu sɛ ɔwɔ nʼanuonyam mu ne nnipa baanu bi a wɔka ne ho. <verse number="33" style="v"/>Na ɛbae sɛ nnipa no refi Yesu nkyɛn akɔ no, Petro ka kyerɛɛ Yesu se, “Awurade, eye sɛ yɛn nso yɛwɔ ha bi. Ma yɛmmɔ asese abiɛsa; wo de baako, Mose de baako na Elia nso de baako.” Na Petro nnim asɛm a ɔreka no.</para>
  <para style="p">
    <verse number="34" style="v"/>Ogu so rekasa no, omununkum bɛkataa wɔn so ma wosuroe. <verse number="35" style="v"/>Na ɛnne bi fi omununkum no mu kae se, “Oyi ne me Ba a mayi no. Muntie no!”</para>
  <para style="p">
    <verse number="36" style="v"/>Kasa yi akyi no, wohui sɛ aka Yesu nko ara na ogyina hɔ. Na mmere no mu, wɔanka nea wohui no ankyerɛ obiara.</para>
  <para style="s1">Otwafo bi ayaresa</para>
  <para style="p">
    <verse number="37" style="v"/>Ade kyee a wosian fii bepɔw no so bae no, nnipakuw bi behyiaa Yesu. <verse number="38" style="v"/>Ɔbarima bi fi nnipakuw no mu teɛɛm se, “Kyerɛkyerɛfo, mesrɛ wo, bra bɛhwɛ me ba a midi no ba koro ma me; <verse number="39" style="v"/>sɛ hohommɔne ba ne so a, amonom ɔteɛm, otwa hwe, osinsen, nʼano pu ahuru, na obu fa so, na ɛkyɛ ansa na afi ne so. <verse number="40" style="v"/>Na mesrɛɛ wʼasuafo no sɛ wontu hohommɔne no, nanso wɔantumi.”</para>
  <para style="p">
    <verse number="41" style="v"/>Yesu kae se, “O! Mo a munni gyidi, mentena mo nkyɛn na minnya mo ho boasetɔ nkosi da bɛn!” Afei ɔdanee nʼani ka kyerɛɛ ɔbarima no se, “Fa wo ba no bra ha.”</para>
  <para style="p">
    <verse number="42" style="v"/>Ɔde abofra no reba no, hohommɔne no twaa no hwee fam ma osinsenii. Nanso Yesu teɛteɛɛ hohommɔne no maa abofra no ho yɛɛ no den na ɔde no maa nʼagya.</para>
  <para style="p">
    <verse number="43" style="v"/>Onyankopɔn tumi ne ne kɛseyɛ a ɛdaa adi wɔ hohommɔne no tu mu no maa nnipa no ho dwiriw wɔn. Na wɔredwinnwen nea asi yi ho no, Yesu ka kyerɛɛ nʼasuafo no se, <verse number="44" style="v"/>“Muntie asɛm a merebɛka yi yiye. Wobeyi Kristo no ama.” <verse number="45" style="v"/>Nea ɔkae yi na ɛyɛ ahintasɛm nti, asuafo no ante ase. Nanso na wosuro sɛ wobebisa no ase.</para>
  <para style="s1">Nea ɔyɛ kɛse Onyankopɔn anim</para>
  <para style="p">
    <verse number="46" style="v"/>Asuafo no gyee akyinnye a ɛfa wɔn mu nea ɔbɛyɛ kɛse Onyankopɔn Ahenni mu no ho. <verse number="47" style="v"/>Na Yesu huu wɔn adwene no, osoo abofra bi mu de no begyinaa ne nkyɛn pɛɛ, <verse number="48" style="v"/>na ɔka kyerɛɛ wɔn se, “Obiara a obegye saa abofra yi wɔ me din mu no, gye me; na nea ogye me no nso, gye nea ɔsomaa me no. Nea ɔyɛ aketewaa wɔ mo nyinaa mu no, ɔno ne ɔkɛse.” <verse number="49" style="v"/>Yohane nso ka kyerɛɛ no se, “Awurade, yehuu obi a ɔnka yɛn ho sɛ ɔde wo din tu ahohommɔne enti yɛbraa no.” <verse number="50" style="v"/>Yesu ka kyerɛɛ no se, “Ɛnsɛ sɛ anka mobra no, efisɛ, nea ontia mo no na ɔwɔ mo afa.”</para>
  <para style="s1">Samariafo bi po Yesu</para>
  <para style="p">
    <verse number="51" style="v"/>Na bere a ɛsɛ sɛ Yesu san kɔ soro no rebɛn no, osii ne bo sɛ ɔbɛkɔ Yerusalem. <verse number="52" style="v"/>Ansa na ɔrebɛkɔ no, ɔsomaa nnipa bi dii kan kɔɔ Samaria akuraa bi ase sɛ wɔnkosiesie baabi mma no. <verse number="53" style="v"/>Nanso Samariafo no annye Yesu, efisɛ, wohui sɛ na ɔrekɔ Yerusalem. <verse number="54" style="v"/>Asuafo no tee nea aba no, Yakobo ne Yohane bisaa Yesu se, “Awurade, wopɛ sɛ yɛma ogya fi soro bɛhyew wɔn pasaa anaa?” <verse number="55" style="v"/>Yesu danee nʼani kyerɛɛ wɔn kaa wɔn anim, <verse number="56" style="v"/>na wofii hɔ kɔɔ akuraa foforo bi ase.</para>
  <para style="s1">Kristo akyidi mu brɛ</para>
  <para style="p">
    <verse number="57" style="v"/>Bere a wɔrekɔ no, ɔbarima bi baa Yesu nkyɛn bɛka kyerɛɛ no se, “Baabiara a wobɛkɔ no, medi wʼakyi.”</para>
  <para style="p">
    <verse number="58" style="v"/>Yesu buaa no se, “Sakraman wɔ wɔn abon, wim nnomaa nso wɔ mmirebuw, nanso Kristo no de, onni dabere.”</para>
  <para style="p">
    <verse number="59" style="v"/>Yesu ka kyerɛɛ ɔbarima foforo bi nso se, “Bedi mʼakyi.” Nanso ɔbarima no kae se, “Awurade, ma me kwan na minkosie mʼagya ansa.”</para>
  <para style="p">
    <verse number="60" style="v"/>Yesu ka kyerɛɛ no se, “Ma wɔn a wɔte ase na wɔawu wɔ honhom mu no nyɛ saa nnwuma no, na wo de, kɔka Onyankopɔn Ahenni no ho asɛm kyerɛ amanaman nyinaa.” <verse number="61" style="v"/>Na ɔfoforo nso kae se, “Awurade, medi wʼakyi; nanso ma me kwan na me ne mʼabusuafo nkodi nkra ansa.”</para>
  <para style="p">
    <verse number="62" style="v"/>Nanso Yesu ka kyerɛɛ no se, “Obiara a ɔbɛma nʼadwene ayɛ no ntanta wɔ dwumadi bi a mede ahyɛ ne nsa no ho no, mfata Onyankopɔn Ahenni on.”</para>
  <chapter number="10" style="c"/>
  <para style="s1">Asuafo aduɔson no soma</para>
  <para style="p">
    <verse number="1" style="v"/>Eyi akyi, Yesu yii nʼakyidifo no mu aduɔson somaa wɔn baanu baanu kɔɔ nkurow ne nkuraa a akyiri yi ɔbɛkɔ hɔ no so.</para>
  <para style="p">
    <verse number="2" style="v"/>Ɔka kyerɛɛ wɔn se, “Otwa adwuma no dɔɔso, nanso adwumayɛfo no sua. Enti monsrɛ adwumawura no na ɔmma adwumayɛfo bebree mmra ne twa adwuma no mu. <verse number="3" style="v"/>Monkɔ, na meresoma mo sɛ nguan akɔ mpataku mu. <verse number="4" style="v"/>Mommfa sika, akwantubɔtɔ anaa mpaboa; na munnkyia obiara nso a mubehyia no wɔ kwan so.</para>
  <para style="p">
    <verse number="5" style="v"/>“Sɛ mokɔ ofi biara mu a, munni kan nkyia ofie hɔfo no se, ‘Asomdwoe nka mo!’ <verse number="6" style="v"/>Na sɛ asomdwoe ba bi wɔ hɔ a, mo asomdwoe bɛba ne so; na sɛ obi a ɔte saa nni hɔ a, mo asomdwoe bɛsan aba mo nkyɛn. <verse number="7" style="v"/>Ofi biara a mokɔ mu no, momma ɛhɔ nyɛ mo atenae; aduan biara a wɔde bɛma mo no, munni, efisɛ, ɛsɛ sɛ odwumayɛfo biara nya nʼadwumayɛ so akatua; munnni atutena wɔ afi mu.</para>
  <para style="p">
    <verse number="8" style="v"/>“Na sɛ mokɔ kurow biara mu na wogye mo fɛw so a, aduan biara a wɔde bɛma mo no, munni. <verse number="9" style="v"/>Monsa kurow no mu ayarefo yare, na monka nkyerɛ ɛhɔfo nyinaa se, ‘Onyankopɔn Ahenni no abɛn mo.’</para>
  <para style="p">
    <verse number="10" style="v"/>“Nanso sɛ mokɔ kurow biara mu na wɔannye mo fɛw so a, monkɔ ne mmɔnten so nkɔpae mu nka se, <verse number="11" style="v"/>‘Mo kurom ha mfuturu a ɛwɔ yɛn nan ase mpo, yɛreporoporow agu, de atia mo; na mmom munhu pefee sɛ Onyankopɔn Ahenni no abɛn.’ <verse number="12" style="v"/>Mereka akyerɛ mo se, saa kurow no, asɛm a ɛbɛto wɔn atemmuda no bɛsen nea ɛtoo Sodom no. <verse number="13" style="v"/>Korasin, due! Betsaida, due! Anwonwade a meyɛɛ wɔ mo mu no, sɛ meyɛɛ wɔ Tiro ne Sidon a, anka ɛhɔfo no de awerɛhow ne ahonu asakra wɔn adwene dedaw. <verse number="14" style="v"/>Atemmuda no, asɛm a ɛbɛto wɔn no bɛsen nea ɛbɛto Tiro ne Sidon. <verse number="15" style="v"/>Na wo Kapernaum, wugye di sɛ wubenya ɔsoro anuonyam? Dabida, wobɛkɔ asaman.</para>
  <para style="p">
    <verse number="16" style="v"/>“Obiara a otie mo no tie me, na nea ɔpo mo no po me, na nea ɔpo me no nso po nea ɔsomaa me no.”</para>
  <para style="s1">Aduɔson no amanneɛbɔ</para>
  <para style="p">
    <verse number="17" style="v"/>Aduɔson no san de anigye bae bɛbɔɔ amanneɛ se, “Awurade, wo din nti, ahohommɔne mpo abrɛ wɔn ho ase ama yɛn.”</para>
  <para style="p">
    <verse number="18" style="v"/>Na ɔka kyerɛɛ wɔn se, “Mihui sɛ ɔbonsam retew afi soro sɛ anyinam abɛhwe fam. <verse number="19" style="v"/>Mama mo tumi ne ahoɔden a mode betiatia awɔ ne nkekantwɛre ne ɔtamfo no tumi biara a ɔwɔ so na biribiara nso rentumi mo. <verse number="20" style="v"/>Nanso mommma mo ani nnnye sɛ ahohommɔne brɛ wɔn ho ase ma mo, na mmom, momma mo ani nnye sɛ wɔakyerɛw mo din wɔ soro.”</para>
  <para style="s1">Yesu aseda mpae</para>
  <para style="p">
    <verse number="21" style="v"/>Saa bere no ara mu, Yesu de Honhom Kronkron mu anigye bɔɔ mpae se, “Agya, ɔsoro ne asase wura, meda wo ase sɛ wode saa nneɛma yi ahintaw wɔn a wosusuw sɛ wɔyɛ anyansafo, na mmom woada nokware no adi akyerɛ wɔn a wɔde ahobrɛase gye wo di sɛ mmofra no. Nanso, Agya, wo pɛ mu na woma ɛbaa saa. <verse number="22" style="v"/>Mʼagya de nneɛma nyinaa ahyɛ me nsa; na obiara nnim Ɔba no, gye Agya no. Saa ara nso na obiara nnim Agya no, gye Ɔba no ne wɔn a Ɔba no bɛda Agya no adi akyerɛ wɔn no.”</para>
  <para style="p">
    <verse number="23" style="v"/>Ɛkaa ɔne nʼasuafo no, ɔka kyerɛɛ wɔn se, “Nhyira ne aniwa a ehu nea muhu! <verse number="24" style="v"/>Efisɛ, adiyifo ne ahene pii pɛe sɛ anka wohu nea muhu yi, na wɔte nea mote yi, nanso, wɔanhu na wɔante.”</para>
  <para style="s1">Mmaranimfo bi asɛmmisa</para>
  <para style="p">
    <verse number="25" style="v"/>Mmaranimfo bi pɛe sɛ ɔsɔ Yesu hwɛ enti obisaa no se, “Kyerɛkyerɛfo, menyɛ dɛn na manya nkwa a enni awiei?”</para>
  <para style="p">
    <verse number="26" style="v"/>Yesu nso bisaa no se, “Dɛn na wɔakyerɛw wɔ Mose mmara no mu? Na wote ase dɛn?”</para>
  <para style="p">
    <verse number="27" style="v"/>Obuaa no se, “Mmara no ka se, ‘Fa wo koma, ne wo kra, ne wʼahoɔden, ne wʼadwene nyinaa dɔ Awurade wo Nyankopɔn, na dɔ wo yɔnko sɛ wo ho!’ ”</para>
  <para style="p">
    <verse number="28" style="v"/>Yesu ka kyerɛɛ no se, “Woabua no yiye. Yɛ eyinom na wubenya nkwa.”</para>
  <para style="p">
    <verse number="29" style="v"/>Nanso ɔbarima no pɛe sɛ ɔkyerɛ sɛ odi mmara no nyinaa so nti, obisaa Yesu se, “Hena ne me yɔnko?”</para>
  <para style="s1">Samariani a ohuu mmɔbɔ no</para>
  <para style="p">
    <verse number="30" style="v"/>Yesu nso maa no mfatoho bi se, “Da bi na ɔbarima bi retu kwan fi Yerusalem akɔ Yeriko. Na ɔnam kwan so no, ɔkɔtɔɔ akwanmukafo mu na wogyee ne ho nneɛma nyinaa, hwee no, pirapiraa no ma ɔtɔɔ berɛw, gyaw no too kwankyɛn kɔe.</para>
  <para style="p">
    <verse number="31" style="v"/>“Ankyɛ biara, Yudani sɔfo bi bepuee ne so nanso ɔman faa nkyɛn kɔe. <verse number="32" style="v"/>Saa ara nso na Lewini bi nso bepuee ne so man faa nkyɛn.</para>
  <para style="p">
    <verse number="33" style="v"/>“Ankyɛ biara na Samariani bi nso bepuee hɔ. Ohuu no no, ɔyɛɛ no mmɔbɔ. <verse number="34" style="v"/>Ɔkɔkotow ne nkyɛn, hohoroo nʼapirakuru no anim, de aduru guguu mu, kyekyeree. Afei ɔmaa no so de no tenaa nʼafurum so dii aboa no nkyɛn de no kɔɔ ahɔhobea bi hwɛɛ no anadwo mu no nyinaa. <verse number="35" style="v"/>Ade kyee no, ogyaw ahɔhobea sohwɛfo no sika a ɛbɛso no hwɛ sɛ ɔmfa nhwɛ no. Ɔsan hyɛɛ no bɔ se, ‘Ɛka foforo biara a wobɛbɔ wɔ ne ho no, mɛba abetua.’</para>
  <para style="p">
    <verse number="36" style="v"/>“Afei saa nnipa baasa yi mu hena na ɔyɛɛ ne yɔnko?”</para>
  <para style="p">
    <verse number="37" style="v"/>Mmaranimfo no buae se, “Nea ohuu opirafo no mmɔbɔ no.” Yesu ka kyerɛɛ no se, “Wo nso, kɔ na kɔyɛ saa ara.”</para>
  <para style="s1">Marta ne Maria</para>
  <para style="p">
    <verse number="38" style="v"/>Ɛbae sɛ Yesu ne nʼasuafo rekɔ Yerusalem no, wɔkoduu akuraa bi ase. Woduu hɔ no, ɔbea bi a wɔfrɛ no Marta de no kɔɔ ne fi. <verse number="39" style="v"/>Marta nuabea bi a wɔfrɛ no Maria tenaa fam wɔ Yesu nkyɛn tiee no.</para>
  <para style="p">
    <verse number="40" style="v"/>Saa bere no, Marta a nʼani abere reyɛ aduan no baa Yesu nkyɛn bɛka kyerɛɛ no se, “Awurade, mayɛ adwuma abrɛ enti ka kyerɛ Maria na ommeso me mu.”</para>
  <para style="p">
    <verse number="41" style="v"/>Awurade buaa no se, “Marta, Marta, wudwinnwen haw wo ho wɔ nneɛma pii ho. <verse number="42" style="v"/>Ade baako pɛ na ehia; ɛno na Maria afa no; na wɔrennye mfi ne nsam.”</para>
  <chapter number="11" style="c"/>
  <para style="s1">Yesu kyerɛ mpaebɔ</para>
  <para style="p">
    <verse number="1" style="v"/>Da bi na Yesu rebɔ mpae wɔ baabi. Owiei no, nʼasuafo no mu baako ka kyerɛɛ no se, “Awurade, kyerɛ yɛn mpaebɔ sɛnea Yohane kyerɛɛ nʼasuafo mpaebɔ no.”</para>
  <para style="p">
    <verse number="2" style="v"/>Ɔka kyerɛɛ wɔn se, “Sɛ morebɔ mpae a, monka se, ‘Agya, wo din ho ntew. Wʼahenni mmra. <verse number="3" style="v"/>Ma yɛn yɛn ano aduan daa. <verse number="4" style="v"/>Fa yɛn bɔne kyɛ yɛn sɛnea yɛn nso, yɛde wɔn a wɔfom yɛn no bɔne kyɛ wɔn no. Na nnyaa yɛn mma yɛnnkɔ sɔhwɛ mu.’ ”</para>
  <para style="p">
    <verse number="5" style="v"/>Yesu bisaa wɔn se, “Mo mu hena na ɔbɛkɔ ne yɔnko hɔ dasum akɔka akyerɛ no se, ‘Me nua, fɛm me aduan kakra, <verse number="6" style="v"/>efisɛ, ɔhɔho bi abefi me mu, na minni aduan biara a mede bɛma no,’ <verse number="7" style="v"/>na ɔbɛma no mmuae afi ne dan mu se, ‘Nhaw me! Mato me pon mu ne me mma ada. Merentumi nsɔre mma wo biribiara.’</para>
  <para style="p">
    <verse number="8" style="v"/>“Mereka akyerɛ mo se, na ade asa no nti, ɔyɛ ne yɔnko koraa mpo a, ɔrensɔre. Nanso esiane sɛ ɔkɔɔ so srɛɛ no no nti, ɛbɛma wasɔre ama no nea ehia no no nyinaa.</para>
  <para style="p">
    <verse number="9" style="v"/>“Ɛno nti mereka akyerɛ mo se; Mommisa, na wɔbɛma mo; monhwehwɛ na mubehu; mompem na wobebue mo. <verse number="10" style="v"/>Na obiara a obisa no, wɔma no; na obiara a ɔhwehwɛ no, ohu; na nea ɔpem no, wobue no.</para>
  <para style="p">
    <verse number="11" style="v"/>“Agya bɛn na ɔwɔ mo mu na ne ba bisa no abodoo a ɔbɛma no ɔbo, <verse number="12" style="v"/>anaasɛ obisa no apataa a, ɔbɛma no ɔwɔ, anaasɛ obisa nkesua a ɔbɛma no ankaadweaa? <verse number="13" style="v"/>Na sɛ mo a moyɛ nnebɔneyɛfo mpo nim sɛnea moma mo mma nnepa a, ɛbɛyɛ dɛn na mo Agya a ɔwɔ soro no remfa Honhom Kronkron no mma wɔn a wobisa no no!”</para>
  <para style="s1">Yesu ne Beelsebul</para>
  <para style="p">
    <verse number="14" style="v"/>Bere bi Yesu tuu hohommɔne bi a ɛyɛ mumu fii onipa bi mu. Hohommɔne no tu fii ne mu no, ɔkasae ma ɛyɛɛ nnipa a na wɔwɔ hɔ no nyinaa ahodwiriw. <verse number="15" style="v"/>Nanso ebinom kae se, “Ɔnam ahohommɔne panyin Beelsebul tumi so na etu ahohommɔne.” <verse number="16" style="v"/>Afoforo nso pɛe sɛ wɔsɔ no hwɛ nti, wɔka kyerɛɛ no se, ɔnyɛ nsɛnkyerɛnne bi a efi soro nkyerɛ wɔn.</para>
  <para style="p">
    <verse number="17" style="v"/>Nanso ohuu wɔn adwene maa wɔn mmuae se, “Kurow biara a emu akyekyɛ no dan amamfo. Saa ara nso na ofi biara a emu kyekyɛ no gu. <verse number="18" style="v"/>Na sɛ ɔbonsam nso ko tia ne ho a, ɛbɛyɛ dɛn na nʼahenni agyina? Nea enti a mereka saa asɛm yi ne sɛ, muse menam Beelsebul tumi so na mitu ahohommɔne. <verse number="19" style="v"/>Na sɛ menam Beelsebul tumi so na mitu ahohommɔne a, hena so na mo nkurɔfo nam tu ahohommɔne? Saa na ɛte de a, mo nkurɔfo no ara na wobebu mo atɛn. <verse number="20" style="v"/>Nanso sɛ menam Onyankopɔn tumi so na etu hohommɔne de a, na ɛkyerɛ sɛ Onyankopɔn Ahenni no aba mo so.</para>
  <para style="p">
    <verse number="21" style="v"/>“Sɛ ɔhoɔdenfo de akode wɛn ne fi a, obiara rentumi nkowia nʼagyapade; <verse number="22" style="v"/>nanso sɛ nea ne ho yɛ den na ɔwɔ akode pa sen no kɔ ne so a, odi ne so nkonim, gye nʼakode a ɔde ne ho too so no, sesaw nʼagyapade no nyinaa kɔ.</para>
  <para style="p">
    <verse number="23" style="v"/>“Obiara a onni mʼafa no tia me, na nea ɔne me mmoaboa ano no, hwete mu.</para>
  <para style="p">
    <verse number="24" style="v"/>“Sɛ wotu hohommɔne fi onipa bi mu a, ekyinkyin hwehwɛ homebea nanso ennya bi. Na sɛ wannya homebea a, ɔka se, ‘Mɛsan makɔ onipa a mifi ne mu bae no mu bio.’ <verse number="25" style="v"/>Na sɛ ɔsan kɔ onipa no mu a, obehu sɛ ɛhɔ tew a efi biara nni mu na biribiara yɛ pɛpɛɛpɛ. <verse number="26" style="v"/>Afei ɔsan nʼakyi kɔfa ahohommɔne afoforo ason a wɔyɛ den kyɛn no ba ma wɔn nyinaa bɛtena hɔ. Eyi ma onipa no sɛe koraa sen sɛnea anka na ɔte kan no.”</para>
  <para style="s1">Ade a ɛho hia</para>
  <para style="p">
    <verse number="27" style="v"/>Yesu gu so rekasa no, ɔbea bi fi nnipakuw no mu kae se, “Nhyira nka yafunu a ɛwoo wo ne nufu a wunumuu ano!” <verse number="28" style="v"/>Yesu ka kyerɛɛ no se, “Ɛwom de, nanso nhyira ne wɔn a wɔte Onyankopɔn asɛm na wodi so.”</para>
  <para style="s1">Yudafo bisa nsɛnkyerɛnne</para>
  <para style="p">
    <verse number="29" style="v"/>Nnipa no kyeree Yesu so no, ɔka kyerɛɛ wɔn se, “Nnɛɛmma yi yɛ nnebɔneyɛfo. Wɔhwehwɛ nsɛnkyerɛnne bi ahu nanso wɔrenhu nsɛnkyerɛnne biara sɛ Yona nsɛnkyerɛnne no. <verse number="30" style="v"/>Na sɛnea Yona yɛe no yɛɛ nsɛnkyerɛnne maa Niniwefo a, saa ara na Kristo nso bɛyɛ nsɛnkyerɛnne ama nnɛɛmma yi.</para>
  <para style="p">
    <verse number="31" style="v"/>“Atemmuda no, Sheba hemmea ne nnɛɛmma bɛsɔre ayi ɔman yi atɛn, efisɛ, ofi asase ano nohoɔ betiee Salomo nyansa nsɛm. Nanso nea ɔsen Salomo no wɔ ha.</para>
  <para style="p">
    <verse number="32" style="v"/>“Atemmuda no, Niniwe mmarima ne nnɛɛmma bɛsɔre ayi ɔman yi atɛn, efisɛ, bere a Yona kaa asɛmpa no wɔsakraa wɔn adwene. Nanso nea ɔsen Yona wɔ ha.</para>
  <para style="s1">Kanea adwuma</para>
  <para style="p">
    <verse number="33" style="v"/>“Obiara nsɔ kanea mfa nsie, na mmom, ɔde si petee mu na ahyerɛn ama wɔn a wɔba mu no nyinaa. <verse number="34" style="v"/>Wʼani yɛ wo nipadua kanea. Ɛno nti sɛ, wʼani ye a, na wo nipadua nso yɛ hann. Nanso sɛ enye a ɛma wo nipadua no dan sum tumm. <verse number="35" style="v"/>Enti hwɛ yiye na hann a ɛwɔ wo mu no annan sum. <verse number="36" style="v"/>Sɛ wo nipadua yɛ hann a esum nni fa baabiara a, nipadua no bɛhyerɛn sɛnea kanea hyerɛn gu wo so.”</para>
  <para style="s1">Farisini bi fi adidi</para>
  <para style="p">
    <verse number="37" style="v"/>Yesu kasa wiei no, Farisini bi hyiaa no adidi enti ɔkɔe sɛ ɔne no rekodidi. <verse number="38" style="v"/>Farisini no hui sɛ Yesu anhohoro ne nsa ansa sɛnea wɔn amanne kyerɛ ansa na ɔredidi no, ɛyɛɛ no nwonwa.</para>
  <para style="p">
    <verse number="39" style="v"/>Yesu huu Farisini no adwene ka kyerɛɛ no se, “Mo Farisifo de, mohohoro nkuku ne nsanka ho nanso efi, anibere ne nnebɔne ahyɛ mo mu ma tɔ. <verse number="40" style="v"/>Adweneharefo! Ɛnyɛ nea ɔyɛɛ akyiri no ara na ɔyɛɛ emu nso? <verse number="41" style="v"/>Monyɛ ahiafo adɔe na biribiara ho bɛtew ama mo.</para>
  <para style="p">
    <verse number="42" style="v"/>“Mo Farisifo, munnue! Moma mo nnɔbae so ntotoso du du nanso mototo adetreneeyɛ ne ɔdɔ a mode dɔ Onyankopɔn no ase. Sɛ mokɔ hyiadan mu a, mpanyin tenabea na mopɛ. Saa ara nso na sɛ mokɔ bagua mu a, mopɛ sɛ nnipa hu mo kyia mo.</para>
  <para style="p">
    <verse number="43" style="v"/>“Mo Farisifo, munnue! Sɛ mokɔ hyiadan mu a, mpanyin tenabea na mopɛ. <verse number="44" style="v"/>Munnue! Efisɛ, mote sɛ adamoa a ɛso asram na nnipa nantew so a wonnim sɛ wɔnam adamoa so.”</para>
  <para style="p">
    <verse number="45" style="v"/>Mmaranimfo no mu baako ka kyerɛɛ no se, “Kyerɛkyerɛfo, sɛ woka saa a na woakasa atia yɛn nso.”</para>
  <para style="p">
    <verse number="46" style="v"/>Yesu buaa no se, “Mo mmaranimfo nso, munnue! Mohyɛ nnipa ma wodi mmara so pɛpɛɛpɛ nanso mo de, munni so sɛnea ɛsɛ. <verse number="47" style="v"/>Munnue! Efisɛ, moatoto adiyifo a mo ankasa anaa mo agyanom kum wɔn no ada so. <verse number="48" style="v"/>Mo nneyɛe yi di adanse sɛ mopene nea mo agyanom yɛe no so. Nʼasekyerɛ ne sɛ, mo agyanom kunkum adiyifo no na mo nso mototoo wɔn ada so maa wɔn.</para>
  <para style="p">
    <verse number="49" style="v"/>“Eyi ne nea Onyankopɔn aka afa mo ho: ‘Mɛsoma adiyifo ne asomafo aba mo nkyɛn na mobekunkum bi na moataa wɔn a aka no.’</para>
  <para style="p">
    <verse number="50" style="v"/>“Mereka akyerɛ mo se, adiyifo no mogya a wɔka gui fi wiase mfitiase no, <verse number="51" style="v"/>efi Habel kum so kosi Sakaria a, wokum no wɔ afɔremuka ne kronkronbea ntam hɔ no so, wobebisa ɛho asɛm afi mo nkyɛn.</para>
  <para style="p">
    <verse number="52" style="v"/>“Mo, mmaranimfo, munnue! Mode nokware hintaw mo nkurɔfo. Mo ankasa munni so, na momma wɔn a wɔpɛ sɛ wodi so no kwan mma wonni so.”</para>
  <para style="p">
    <verse number="53" style="v"/>Ofi Farisini no fi hɔ a ɔrekɔ no, mmaranimfo ne Farisifo no dii nʼakyi de nsɛmmisa guan ne ho <verse number="54" style="v"/>pɛe sɛ ɔka biribi a wobegyina so anya no akyere no.</para>
  <chapter number="12" style="c"/>
  <para style="s1">Nyaatwomyɛ ho kɔkɔbɔ</para>
  <para style="p">
    <verse number="1" style="v"/>Nnipa mpempem kyeree so a wonnya baabi ntu wɔn nan nsi mpo no, Yesu ka kyerɛɛ nʼasuafo no kan se, “Monhwɛ mo ho so yiye wɔ Farisifo nyaatwom a etɛ sɛ mmɔkaw no ho. <verse number="2" style="v"/>Biribiara a wɔyɛ no kokoam no bɛda adi na nea ahintaw no nso bepue. <verse number="3" style="v"/>Enti nea moaka wɔ sum mu no, wɔbɛte wɔ hann mu. Na nea moaka no asomsɛm wɔ adan mu no, wɔbɛbɔ no dawuru.</para>
  <para style="s1">Onipa a munsuro no</para>
  <para style="p">
    <verse number="4" style="v"/>“Me nnamfonom, mereka akyerɛ mo se, munnsuro wɔn a wokum nipadua na ɛno akyi wontumi nyɛ hwee bio no. <verse number="5" style="v"/>Na mɛkyerɛ mo nea ɛsɛ sɛ musuro no. Munsuro nea wakum onipadua no awie no ɔwɔ tumi sɛ ɔtow kyene amanehunu kurom. Mereti mu akyerɛ mo se, oyi na munsuro no.</para>
  <para style="p">
    <verse number="6" style="v"/>“Wɔntɔn mmuruburu anum nnye sidi abien? Nanso Onyankopɔn werɛ remfi wɔn mu baako po da. <verse number="7" style="v"/>Mo tinhwi mpo, wɔakan ne nyinaa. Enti munnsuro, efisɛ, mosom bo sen mmuruburu dodow biara.</para>
  <para style="s1">Kristo ne Honhom Kronkron</para>
  <para style="p">
    <verse number="8" style="v"/>“Na mereka akyerɛ mo se, obiara a ɔbɛbɔ me din wɔ nnipa anim no, Kristo no nso bɛbɔ ne din wɔ Onyankopɔn abɔfo anim. <verse number="9" style="v"/>Na nea ɔbɛpa me nnipa anim no, me nso mɛpa no, Onyankopɔn abɔfo anim. <verse number="10" style="v"/>Obiara a ɔbɛkasa atia Kristo no, wɔde bɛkyɛ no. Nanso nea ɔbɛkasa atia Honhom Kronkron no de, wɔremfa nkyɛ no da.</para>
  <para style="p">
    <verse number="11" style="v"/>“Sɛ wɔde mo ba mpanyin anim wɔ hyia adan mu a, munnnwinnwen nsɛm a mobɛka anaasɛ nea mode beyi mo ho ano no ho, <verse number="12" style="v"/>efisɛ, saa bere no ara mu Honhom Kronkron no bɛkyerɛ mo nea ɛsɛ sɛ moka.”</para>
  <para style="s1">Adifudepɛ ho kɔkɔbɔ</para>
  <para style="p">
    <verse number="13" style="v"/>Obi fi nnipa no mu ka kyerɛɛ Yesu se, “Kyerɛkyerɛfo, ka kyerɛ me nua na ɔne me nkyɛ agyapade a yɛn agya de agyaw yɛn no mu.”</para>
  <para style="p">
    <verse number="14" style="v"/>Yesu buaa no se, “Damfo, hena na ɔyɛɛ me ɔtemmufo ne mo agyapadekyɛfo sɛ memmɛkyɛ mo agyapade mu mma mo?” <verse number="15" style="v"/>Ɔtoaa so se, “Monhwɛ mo ho yiye wɔ adifudepɛ ho, efisɛ, onipa nkwa nnyina nʼahonya dodow a ɔwɔ so.”</para>
  <para style="p">
    <verse number="16" style="v"/>Afei obuu wɔn bɛ yi se, “Ɔdefo bi wɔ hɔ a na ɔwɔ asase pa a ɛmaa no nnɔbae pii. <verse number="17" style="v"/>Esiane sɛ na ne nnɔbae no nkɔ pata a wabɔ no so nti, ɛyɛɛ no dadwene ma obisaa ne ho se, ‘Minnya baabi a mede me nnɔbae bebrebe yi begu yi, menyɛ no dɛn?’ <verse number="18" style="v"/>Afei ɔkae se, ‘Minim nea mɛyɛ. Mebubu mʼapata yi nyinaa na mabɔ no akɛse de nea mewɔ nyinaa asie hɔ.’ <verse number="19" style="v"/>Na maka akyerɛ me kra se, ‘Ɔkra, ma wʼani nnye na didi, na nom efisɛ, wowɔ nneɛma pa pii a ɛbɛso wo mfe bebree!’</para>
  <para style="p">
    <verse number="20" style="v"/>“Nanso Onyankopɔn ka kyerɛɛ no se, ‘Ɔkwasea! Anadwo yi, wobegye wo kra afi wo nsam, na hena na nneɛma bebree a woapɛ agu hɔ yi, wode begyaw no?’</para>
  <para style="p">
    <verse number="21" style="v"/>“Ɛno nti, saa ara na obiara a ɔbɛboaboa agyapade ano de ne ho ato so no nyɛ ɔdefo Onyankopɔn anim ne no.”</para>
  <para style="s1">Fa wo ho to Onyankopɔn so</para>
  <para style="p">
    <verse number="22" style="v"/>Yesu ka kyerɛɛ nʼasuafo no se, “Munnnwinnwen mo kra ho sɛ dɛn na mubedi anaa mo nipadua ho sɛ dɛn na mubefura. <verse number="23" style="v"/>Ɔkra som bo sen aduan na onipadua nso som bo sen ntama. <verse number="24" style="v"/>Monhwɛ kwaakwaadabi, wonnua aba ɛnna wontwa. Saa ara nso na wonni pata a wɔde wɔn nnɔbae sie so, nanso Onyankopɔn ma wɔn aduan di. Monsom bo nsen wɔn anaa?</para>
  <para style="p">
    <verse number="25" style="v"/>“Munnnwinnwen mo nkwa ho. Mo mu hena na obetumi de da koro ato ne nna so? <verse number="26" style="v"/>Na sɛ muntumi nyɛ ade ketewaa a ɛte sɛɛ mpo a, adɛn na mudwinnwen nneɛma akɛse ho?</para>
  <para style="p">
    <verse number="27" style="v"/>“Monhwɛ sɛnea sukooko nyin. Wɔnyɛ adwuma, ɛnna wɔnnwene ntama mfura. Nanso Salomo ahonya nyinaa mu, na onni ntama a ɛyɛ fɛ sɛ saa nhwiren no mu baako mpo. <verse number="28" style="v"/>Mo a mo gyidi hinhim, sɛ Onyankopɔn siesie wuram nhwiren a efifi nnɛ na ɔkyena awu no ho ma ɛyɛ fɛ a, adɛn nti na ɔrensiesie mo nso mo ho mma ɛnyɛ fɛ. <verse number="29" style="v"/>Saa ara nso na munnnwinnwen nea mubedi anaa nea mobɛnom ho. <verse number="30" style="v"/>Saa nneɛma yi na wiase amanaman pere hwehwɛ nanso mo de, mo agya nim sɛ eyinom nyinaa ho hia mo. <verse number="31" style="v"/>Enti monhwehwɛ Onyankopɔn Ahenni kan na ɔde eyinom nyinaa bɛma mo.</para>
  <para style="p">
    <verse number="32" style="v"/>“Ekuw ketewaa, munnsuro, efisɛ, ɛyɛ mo agya no pɛ sɛ ɔde ahenni no bɛma mo. <verse number="33" style="v"/>Montontɔn mo ahode na monkyɛ ahiafo ade. Eyi bɛma mo agyapade a ɛwɔ soro no ayɛ pii. Monhyehyɛ mo agyapade wɔ soro, nea owifo ntumi nkowia na mfɔte ntumi nkɔwe. <verse number="34" style="v"/>Na nea wo agyapade wɔ no, ɛhɔ na wo koma nso wɔ.</para>
  <para style="s1">Monwɛn</para>
  <para style="p">
    <verse number="35" style="v"/>“Munnyina pintinn na momma mo akanea nhyerɛn, <verse number="36" style="v"/>na monyɛ sɛ wɔn a wɔretwɛn wɔn wura a ɔkɔ ayeforohyia ase a, sɛ ɔba na ɔbɔ pon mu pɛ a, wobebue no ntɛm no. <verse number="37" style="v"/>Wɔn a wɔn wura no ba a ɔbɛba abɛto wɔn sɛ wɔretwɛn no no ani begye. Ɔbɛtow wɔn pon na ɔno ankasa asom wɔn. <verse number="38" style="v"/>Sɛ ɔba dasum anaa ahemanakye mpo a, asomfo a ɔbɛba abɛto wɔn sɛ wɔrewɛn no no, ani begye.</para>
  <para style="p">
    <verse number="39" style="v"/>“Ɛsɛ sɛ muhu sɛ, sɛ ofiwura nim bere a owifo bɛba a, anka ɔbɛwɛn na owifo no annya ne ho kwan ammɛbɔ no korɔn. <verse number="40" style="v"/>Enti munsiesie mo ho ntwɛn Onipa Ba no ba a ɔbɛba no, efisɛ, munnim bere ko a ɔbɛba.”</para>
  <para style="p">
    <verse number="41" style="v"/>Petro bisaa Yesu se, “Awurade, worebu bɛ yi akyerɛ yɛn nko ara anaasɛ obiara?”</para>
  <para style="p">
    <verse number="42" style="v"/>Yesu buaa no se, “Merekasa akyerɛ ɔsomfo nokwafo nyansafo biara a ne wura de ne fi sohwɛ bɛhyɛ ne nsa na wahwɛ ama obiara aduan wɔ ne bere mu. <verse number="43" style="v"/>Nhyira ne ɔsomfo a ne wura no bɛba abɛto no sɛ wayɛ nʼadwuma pɛpɛɛpɛ. <verse number="44" style="v"/>Nokwarem, ɔde nʼagyapade nyinaa bɛhyɛ ne nsa.</para>
  <para style="p">
    <verse number="45" style="v"/>“Na sɛ ɛba sɛ saa ɔsomfo yi nso ka se, ‘Me wura nnya mmae’ na ɛno nti, ɔhwe asomfo a aka no, na odidi, nom nsa bow a, <verse number="46" style="v"/>ne wura no bɛba da a nʼani nna so sɛ ɔbɛba. Na sɛ ne wura no ba a, ɔbɛtwe nʼaso dennen na wabu no sɛ obi a onnye Onyankopɔn nni. <verse number="47" style="v"/>Ɔsomfo a onim nea ne wura pɛ na wanyɛ ne wura no apɛde no wɔbɛbɔ no mmaa pii.</para>
  <para style="p">
    <verse number="48" style="v"/>“Na ɔsomfo a onnim nea ne wura pɛ na enti ɔyɛɛ nea ne wura mpɛ no, wɔbɛbɔ no mmaa kakraa bi. Na obiara a wɔama no pii no, wobebisa pii afi ne nkyɛn; na nea wɔde bebree ahyɛ ne nsa no, obebu bebree ho nkontaa.</para>
  <para style="s1">Mpaapaemu</para>
  <para style="p">
    <verse number="49" style="v"/>“Maba sɛ merebɛsɔ ogya wɔ asase so na sɛ asɔ dedaw a, na nea merehwehwɛ ara ne no. <verse number="50" style="v"/>Asubɔ bi wɔ hɔ a wɔde bɛbɔ me a, ɛde me bɛkɔ amanehunu mu, na merennya ahotɔ gye sɛ wɔabɔ me saa asu no ansa.</para>
  <para style="p">
    <verse number="51" style="v"/>“Mususuw sɛ mebae sɛ mede asomdwoe reba asase yi so? Dabi! Ɛnyɛ asomdwoe na mede bae na mmom mpaapaemu. <verse number="52" style="v"/>Efi nnɛ, mpaapaemu bɛba afi mu, baasa bɛba mʼafa na baanu atia me anaasɛ baanu bɛba mʼafa na baasa atia me. <verse number="53" style="v"/>Agya ne ne babarima renyɛ adwene, ɛna ne ne babea renyɛ adwene, ase ne ase adwene renhyia.”</para>
  <para style="p">
    <verse number="54" style="v"/>Na ɔka kyerɛɛ nnipakuw no nso se, “Sɛ muhu sɛ osu amuna wɔ atɔe a, ntɛm ara, moka se, ‘Osu bɛtɔ’! Na osu tɔ ampa.</para>
  <para style="p">
    <verse number="55" style="v"/>“Saa ara nso na sɛ muhu sɛ mframa bɔ fi anafo reba a, moka se, ‘Ahohuru bɛba!’ Na ɛba mu ampa. <verse number="56" style="v"/>Mo nyaatwomfo! Mutumi kyerɛ wim nsakrae ase, nanso nneɛma a ɛnnɛ yi atwa mo ho ahyia, ne nea ɛbɔ mo kɔkɔ no de, munhu. <verse number="57" style="v"/>Adɛn nti na munim nea eye na monyɛ?</para>
  <para style="p">
    <verse number="58" style="v"/>“Sɛ wode obi ka a, bɔ mmɔden kohu no na wone no nka ho asɛm na wamfa wo ankɔ asennii amma ɔtemmufo amfa wo anto afiase. <verse number="59" style="v"/>Sɛ woanyɛ no saa a, ɔbɛma woatua ka a wode no no nyinaa ansa na wagyaa wo.”</para>
  <chapter number="13" style="c"/>
  <para style="s1">Ɔsoro kwan no yɛ hihiaa</para>
  <para style="p">
    <verse number="1" style="v"/>Saa bere no ara mu, nnipa bi bɛka kyerɛɛ Yesu se, Pilato akum Galileafo bi a wɔrebɔ afɔre ama Onyankopɔn maa wɔn mogya fraa afɔrebɔ no.</para>
  <para style="p">
    <verse number="2" style="v"/>Yesu buaa wɔn se, “Mugye di sɛ saa Galileafo no yɛ nnebɔneyɛfo sen wɔn a aka no nyinaa nti na wokum wɔn no? <verse number="3" style="v"/>Dabida, sɛ mo nso moansakra mo adwene a, wobekum mo saa ara.</para>
  <para style="p">
    <verse number="4" style="v"/>“Anaasɛ mususuw sɛ nnipa dunwɔtwe a Siloa abantenten no bu guu wɔn so, kum wɔn no yɛ nnebɔneyɛfo sen nnipa a na wɔte Yerusalem no? <verse number="5" style="v"/>Dabida, mo nso moansakra a, mubewuwu saa ara.”</para>
  <para style="p">
    <verse number="6" style="v"/>Afei, Yesu buu wɔn bɛ yi se, “Ɔbarima bi duaa akutu wɔ ne turo mu. Da bi ɔkɔɔ turo no mu hɔ sɛ ɔrekɔtew ɛso aba no bi nanso wannya bi. <verse number="7" style="v"/>Ɛno akyi, ɔfrɛɛ turo no so hwɛfo no ka kyerɛɛ no se, ‘Mfe abiɛsa ni, bere biara a mɛba sɛ merebɛtew akutu no bi no, minnya bi. Adɛn nti na ɛresɛe kwa yi? Twa kyene.’</para>
  <para style="p">
    <verse number="8" style="v"/>“Turo no so hwɛfo no srɛɛ no sɛ, ‘Me wura, ma ensi hɔ afe yi nso na mingugu ase sumina nhwɛ <verse number="9" style="v"/>sɛ ebia, ɛbɛsow aba bi anaa, na sɛ antumi ansow a, ɛnne metwa akyene.’ ”</para>
  <para style="s1">Yesu sa yare homeda</para>
  <para style="p">
    <verse number="10" style="v"/>Homeda bi a Yesu rekyerɛkyerɛ wɔ hyiadan mu no, <verse number="11" style="v"/>na ɔbea bi wɔ hɔ a hohommɔne mu yare bi akyere no mfe dunwɔtwe ama ne mu akoa a ontumi nteɛ ne mu koraa.</para>
  <para style="p">
    <verse number="12" style="v"/>Yesu huu no no, ɔfrɛɛ no fii nnipa no mu ka kyerɛɛ no se, “Ɔbea, wo ho nyɛ wo dɛn.” <verse number="13" style="v"/>Ɔde ne nsa guu no so, na amonom hɔ ara otumi teɛɛ ne mu. Na ɔbea no yii Onyankopɔn ayɛ.</para>
  <para style="p">
    <verse number="14" style="v"/>Hyiadan no so panyin a ohuu ɔbea no ayaresa no de abufuw kae se, “Nnansia na ɛsɛ sɛ mode yɛ adwuma a saa nna no mu na ɛsɛ sɛ moba na wɔsa mo yare na ɛnyɛ homeda.”</para>
  <para style="p">
    <verse number="15" style="v"/>Na Awurade buaa no se, “Nyaatwomfo! Mo mu hena na ɔnsan ne nantwi anaa nʼafurum na ɔnka no nkɔnom nsu homeda? <verse number="16" style="v"/>Adɛn nti na Abraham aseni yi a ɔbonsam afa no dommum mfe dunwɔtwe ni no ɛnsɛ sɛ mesa no yare homeda?”</para>
  <para style="p">
    <verse number="17" style="v"/>Ɔkaa saa no, wɔn a na wɔne nʼadwene nhyia no nyinaa ani wui. Nnipa no nso a na wɔwɔ hyiadan no mu nyinaa ani gyei nʼanwonnwade ahorow a ɔyɛe no nyinaa ho.</para>
  <para style="s1">Onyaa aba ne mmɔkaw ho bɛ</para>
  <para style="p">
    <verse number="18" style="v"/>Afei Yesu fitii ase kyerɛkyerɛɛ wɔn Onyankopɔn Ahenni no ho asɛm, na obisaa wɔn se, “Onyankopɔn Ahenni no te dɛn? Na dɛn na memfa nto ho nkyerɛkyerɛ ase? <verse number="19" style="v"/>Onyankopɔn Ahenni no te sɛ onyaa aba ketewaa bi a obi dua wɔ nʼafuw mu na enyin yɛ dutan kɛse ma nnomaa kɔnwene wɔn birebuw wɔ so.”</para>
  <para style="p">
    <verse number="20" style="v"/>Obisaa bio se, “Dɛn bio na memfa ntoto ho nkyerɛ ase? <verse number="21" style="v"/>Ɛte sɛ mmɔkaw bi a abodootofo de fɔtɔw mmɔre ma etu.”</para>
  <para style="s1">Ɔpon teɛteaa no</para>
  <para style="p">
    <verse number="22" style="v"/>Bere a Yesu rekɔ Yerusalem no, ɔkyerɛkyerɛɛ wɔ nkurow so ne nkuraa ase ansa na ɔredu hɔ.</para>
  <para style="p">
    <verse number="23" style="v"/>Ne nkyerɛkyerɛ no mu obi bisaa no se, “Awurade, nnipa kakraa bi na wobegye wɔn nkwa anaa?” <verse number="24" style="v"/>Obuaa no se, “Mompere nhyɛn ɔpon teɛteaa no mu, efisɛ, nnipa pii bɛpere sɛ wobewura mu nanso wɔrentumi. <verse number="25" style="v"/>Sɛ ɛba sɛ ofiwura no ato ɔpon no mu a, mobɛba abegyina akyi abɔ mu, aka se, ‘Owura, yɛsrɛ wo, bue yɛn.’ Na ɔno nso abisa mo se, ‘Mufi he? Minnim mo?’</para>
  <para style="p">
    <verse number="26" style="v"/>“Na mo nso moaka akyerɛ no se, ‘Yɛne wo too nsa didii na wokyerɛkyerɛɛ wɔ yɛn mmorɔn so.’</para>
  <para style="p">
    <verse number="27" style="v"/>“Na ofiwura no nso bebisa mo bio se, ‘Mufi he? Minnim mo. Mumfi mʼani so nkɔ, mo nnebɔneyɛfo!’</para>
  <para style="p">
    <verse number="28" style="v"/>“Na sɛ muhu Abraham, Isak, Yakob ne nkɔmhyɛfo no nyinaa sɛ wɔwɔ Onyankopɔn Ahenni no mu na muntumi nkɔ hɔ bi a, mode mo nsa begu mo ti atwa agyaadwo. <verse number="29" style="v"/>Nnipa fi wiase afanan nyinaa behyia wɔ Onyankopɔn Ahenni no mu hɔ ato nsa adidi. <verse number="30" style="v"/>Na monkae sɛ akyikafo bi wɔ hɔ a, wobedi kan, na adikanfo bi nso wɔ hɔ a, wɔbɛka akyiri.”</para>
  <para style="s1">Yesu twa Yerusalem ho agyaadwo</para>
  <para style="p">
    <verse number="31" style="v"/>Saa bere no ara mu Farisifo bi baa Yesu nkyɛn bɛka kyerɛɛ no se, “Fi ha kɔ, efisɛ, Herode rehwehwɛ wo akum wo.”</para>
  <para style="p">
    <verse number="32" style="v"/>Yesu ka kyerɛɛ wɔn se, “Monkɔka nkyerɛ sakraman no se, metu ahohommɔne, na masa nyarewa ɛnnɛ ne ɔkyena na ne nnansa so no, medu Yerusalem. <verse number="33" style="v"/>Nanso ɛsɛ sɛ menantew ɛnnɛ ne ɔkyena ne nʼadekyee na etwa ara na etwa sɛ odiyifo bewu wɔ Yerusalem!</para>
  <para style="p">
    <verse number="34" style="v"/>“Yerusalem, Yerusalem, wo a wukum adiyifo na wusiw wɔn a wɔsomaa wɔn wo nkyɛn no abo! Mpɛn ahe ni a mepɛe sɛ meboaboa wo mma ano sɛ akokɔbeatan boaboa ne mma ano ne ntaban ase, nanso moampene so. <verse number="35" style="v"/>Na mo afi bɛdan afituw na morenhu me kosi sɛ mobɛka se, ‘Nhyira ne nea ɔnam Awurade din mu reba no!’ ”</para>
  <chapter number="14" style="c"/>
  <para style="s1">Yesu sa yare homeda</para>
  <para style="p">
    <verse number="1" style="v"/>Homeda bi, Farisini panyin bi too nsa frɛɛ Yesu adidi. Adidi no ase hɔ no, na wɔn a wɔahyia no nyinaa rehwɛ nea Yesu bɛyɛ. <verse number="2" style="v"/>Na ɔbarima bi wɔ hɔ a ɔyare ahonhon.</para>
  <para style="p">
    <verse number="3" style="v"/>Yesu bisaa Farisifo no ne mmaranimfo a na wɔwɔ hɔ no se, “Mmara ma ho kwan sɛ wɔsa yare homeda anaa?”</para>
  <para style="p">
    <verse number="4" style="v"/>Wɔammua no. Enti Yesu soo ɔyarefo no mu saa no yare, gyaa no kwan.</para>
  <para style="p">
    <verse number="5" style="v"/>Yesu bisaa wɔn a wɔahyia hɔ no nyinaa se, “Mo mu hena na sɛ nʼafurum tɔ abura mu homeda a ɔrennyi no da no ara?”</para>
  <para style="p">
    <verse number="6" style="v"/>Nanso wɔatumi ammua no. <verse number="7" style="v"/>Afei Yesu hui sɛ, nnipa a wɔfrɛɛ wɔn adidi no ase no mu biara pɛe sɛ ɔtena mpanyin tenabea no, obuu wɔn bɛ bi se, <verse number="8" style="v"/>“Sɛ obi to nsa frɛ wo apontow ase a, mpere wo ho nkɔtena mpanyin tenabea, efisɛ, ebia na wato nsa afrɛ onipa titiriw bi a ɔsen wo. <verse number="9" style="v"/>Sɛ ɛba saa a, nea ɔtoo nsa frɛɛ wo no betu wo afi agua a wote so no so de ama nea ɔsen wo no na wode aniwu akɔtena akyiri baabi.</para>
  <para style="p">
    <verse number="10" style="v"/>“Enti sɛ obi hyia wo apontow ase a, kɔtena akyiri baabi na sɛ nea ohyiaa wo no behu wo a, waka akyerɛ wo se, ‘Onua, sɔre na kɔtena mpanyin tenabea.’ Ɛno bɛma woanya anuonyam wɔ nnipa a wɔahyia hɔ no nyinaa anim. <verse number="11" style="v"/>Na obiara a ɔma ne ho so no, wɔbɛbrɛ no ase, na nea ɔbrɛ ne ho ase no, wɔbɛma no so.”</para>
  <para style="p">
    <verse number="12" style="v"/>Afei Yesu ka kyerɛɛ Farisini a ɔtoo nsa frɛɛ no no se, “Sɛ wotow pon a mfrɛ wo nnamfo, wo nuanom, wʼabusuafo ne asikafo a wo ne wɔn bɔ fipam nko ara; sɛ woyɛ saa a, wɔn nso bɛto nsa afrɛ wo bi na ɛba saa a, na wonyɛɛ hwee. <verse number="13" style="v"/>Na sɛ wotow pon a, hyia ahiafo, mmubuafo, mpakye ne anifuraefo. <verse number="14" style="v"/>Esiane sɛ wontumi nyɛ saa bi mma wo no nti, ɛda a atreneefo bɛsɔre afi awufo mu no, Onyankopɔn behyira wo.”</para>
  <para style="s1">Apontow kɛse bi ho bɛ</para>
  <para style="p">
    <verse number="15" style="v"/>Wɔn a wɔte adidii no mu baako tee nea Yesu kae no, ɔkae se, “Nhyira ne nea obedidi wɔ Onyankopɔn Ahenni no mu.”</para>
  <para style="p">
    <verse number="16" style="v"/>Yesu buaa no se, “Da bi ɔbarima bi tow pon kɛse hyiaa nnipa bebree. <verse number="17" style="v"/>Bere soe no, ɔsomaa ne somfo bi sɛ ɔnkɔfrɛ wɔn a wɔahyia wɔn no sɛ wɔmmra. <verse number="18" style="v"/>Nanso wɔn nyinaa yiyii wɔn ho wɔn ho ano. Nea odi kan no yii ne ho ano se, ‘Matɔ asase a ɛnnɛ na ɛsɛ sɛ mekɔhwɛ enti mesrɛ no sɛ merentumi mma.’ <verse number="19" style="v"/>Na ɔfoforo nso yii ne ho ano se, ‘Matɔ anantwi du a mede wɔn bɛyɛ mʼafuw a ɛnnɛ na ɛsɛ sɛ mekɔsɔ wɔn hwɛ enti mesrɛ no sɛ merentumi mma.’ <verse number="20" style="v"/>Ɔfoforo bi nso yii ne ho ano se, ‘Afei na maware, enti merentumi mma.’</para>
  <para style="p">
    <verse number="21" style="v"/>“Ɔsomfo no san bɛbɔɔ ne wura no amanneɛ no, ɔde abufuw somaa no bio se, ‘Ka wo ho kɔ mmɔnten so ne mmantam na kɔfrɛfrɛ ahiafo, mmubuafo, anifuraefo ne mpakye se wɔmmra.’ <verse number="22" style="v"/>Ɔsomfo no kɔfrɛfrɛɛ nnipa no bae, nanso na afa da so wɔ hɔ ara.</para>
  <para style="p">
    <verse number="23" style="v"/>“Ɛno nti, owura no san somaa no se, ‘Kɔ akwan so ne mfikyiri na frɛ obiara a wubehu no no se, matow pon, enti wɔmmra. <verse number="24" style="v"/>Na merema woate ase sɛ, nnipa a metoo nsa hyiaa wɔn no mu biara nni hɔ a mʼaduan yi bi bɛka nʼano da biara da.’ ”</para>
  <para style="s1">Yesu akyidi</para>
  <para style="p">
    <verse number="25" style="v"/>Da bi a na nkurɔfo akuwakuw bi di Yesu akyi no, ɔdan ne ho ka kyerɛɛ wɔn se, <verse number="26" style="v"/>“Sɛ obi pɛ sɛ odi mʼakyi a, ɛsɛ sɛ ɔdɔ me sen nʼawofo, ne yere, ne mma, ne nuanom ne nʼankasa ho, anyɛ saa a, ɔrentumi nyɛ me suani. <verse number="27" style="v"/>Obiara a odi mʼakyi na ontumi nnyina amanehunu ano no, rentumi nyɛ me suani.</para>
  <para style="p">
    <verse number="28" style="v"/>“Mo mu hena na ɔpɛ sɛ osi aban a ɔrentena ase nsese nhwɛ sɛ ɔwɔ sika a ɔde bewie? <verse number="29" style="v"/>Anyɛ saa na ɔhyɛ ɔdan no ase na wantumi anwie a, wɔn a wohu no nyinaa bɛserew no, <verse number="30" style="v"/>aka se, ‘Onipa yi fitii ase sɛ ɔresi dan, nanso wantumi anwie’.</para>
  <para style="p">
    <verse number="31" style="v"/>“Anaasɛ ɔhene bɛn na okita asraafo ɔpedu na ɔrekohyia ɔsahene foforo a okita asraafo ɔpeduonu a, ɔrenkari ne ho nhwɛ ansa na wakɔ akono? <verse number="32" style="v"/>Na sɛ ɔhwɛ na ɔrentumi nso a, ansa koraa na ɔsahene foforo no bɛbɛn no no, otu abɔfo kohu no, srɛ no sɛ, ɔmma wonsiesie wɔn ntam na asomdwoe mmra.</para>
  <para style="p">
    <verse number="33" style="v"/>“Ɛno nti, obiara a wampa ne ho akyi no rentumi nyɛ me suani.</para>
  <para style="p">
    <verse number="34" style="v"/>“Nkyene yɛ dɛ. Na sɛ ɛyera ne dɛ a, ɔkwan bɛn so na wɔbɛfa ama ayɛ dɛ bio? <verse number="35" style="v"/>Ɛho nni mfaso ma biribiara. Wɔbɛtow agu. ‘Nea ɔwɔ aso a obetie no, ontie.’ ”</para>
  <chapter number="15" style="c"/>
  <para style="s1">Oguan a ɔyerae no</para>
  <para style="p">
    <verse number="1" style="v"/>Da bi towgyefo ne nnebɔneyɛfo pii baa Yesu nkyɛn betiee no. <verse number="2" style="v"/>Farisifo ne mmara no akyerɛkyerɛfo no huu eyi no, wonwiinwii kae se, “Saa ɔbarima yi gye nnebɔneyɛfo san ne wɔn to nsa didi.” <verse number="3" style="v"/>Saa asɛm a wɔkae no ma obuu wɔn bɛ bi se, <verse number="4" style="v"/>“Mo mu hena na sɛ ɔwɔ nguan ɔha na wɔn mu baako yera a, ɔrennyaw aduɔkron akron no hɔ nkokyinkyin sare so nhwehwɛ nea wayera no kosi sɛ obehu no? <verse number="5" style="v"/>Na sɛ ohu no a, ɔde no abɔ ne kɔn ho, de anigye de no aba. <verse number="6" style="v"/>Na sɛ odu fie a, wafrɛfrɛ ne nnamfo ne nʼafipamfo nyinaa aka akyerɛ wɔn se, ‘Momma yennye yɛn ani, efisɛ, mahu me guan a ɔyerae no.’</para>
  <para style="p">
    <verse number="7" style="v"/>“Saa ara nso na sɛ ɔdebɔneyɛfo baako sakra nʼadwene a, ɔsorofo nyinaa ani gye sen sɛ atreneefo aduɔkron akron wɔ hɔ a adwensakra ho nhia wɔn no.</para>
  <para style="p">
    <verse number="8" style="v"/>“Anaasɛ ɔbea bɛn na sɛ ne sika mpɔw du mu baako yera a, ɔrensɔ kanea, mprapra ne dan mu, nhwehwɛ kosi sɛ obehu? <verse number="9" style="v"/>Na sɛ ohu a, ɔremfrɛfrɛ ne nnamfo ne nʼafipamfo nyinaa nka nkyerɛ wɔn se, ‘Momma yɛn ani nnye, efisɛ, mahu me sika mpɔw a ɛyerae no?’ <verse number="10" style="v"/>Saa ara nso na sɛ ɔdebɔneyɛfo baako sakra nʼadwene a, Onyankopɔn abɔfo ani gye ara ne no.”</para>
  <para style="s1">Ɔyera ba</para>
  <para style="p">
    <verse number="11" style="v"/>Yesu san buu wɔn ɔyera ho bɛ bi se, “Ɔbarima bi wɔ hɔ a na ɔwɔ mmabarima baanu. <verse number="12" style="v"/>Wɔn mu akumaa no ka kyerɛɛ nʼagya se, ‘Mʼagya, fa me kyɛfa a mewɔ wɔ wʼagyapade mu no ma me!’ Ɔbarima no kyɛɛ nʼagyapade mu de ne ba no kyɛfa maa no.</para>
  <para style="p">
    <verse number="13" style="v"/>“Nna tiaa bi akyi no, ne ba kumaa yi boaboaa nʼahode nyinaa ano tuu kwan kɔɔ akyirikyiri asase bi so kɔbɔɔ ahohwi, hweree nʼahode nyinaa. <verse number="14" style="v"/>Ɛno akyi no, ɔkɔm kɛse bi baa asase no so maa ne ho kyeree no. <verse number="15" style="v"/>Ɛbaa saa no, ɔde ne ho kɔdan kuromani bi a, ɔma ɔkɔhwɛɛ ne mprako so. <verse number="16" style="v"/>Ɔwɔ hɔ no, ɔkɔm dee no maa ne kɔn dɔe sɛ anka obenya aduan a mprako no di no bi mpo adi, nanso, wannya.</para>
  <para style="p">
    <verse number="17" style="v"/>“Nʼani baa ne ho so no, ɔkae se, ‘Apaafo a wɔwɔ mʼagya fi didi, mee ma ebi ka ma wɔtow gu. Adɛn na mete ha na ɔkɔm rekum me yi!’ <verse number="18" style="v"/>Mɛsɔre makɔ mʼagya nkyɛn na maka makyerɛ no se, ‘Agya, mayɛ ɔsoro ne wo bɔne, <verse number="19" style="v"/>na memfata sɛ wɔfrɛ me wo ba bio; fa me yɛ wʼapaafo no mu baako.’</para>
  <para style="p">
    <verse number="20" style="v"/>“Osiim sɛ ɔresan aba nʼagya nkyɛn. Ɔnam kwan so akyirikyiri reba no, nʼagya no huu no, enti ɔde ayamhyehye yɛɛ ntɛm kohyiaa no, bam no, yɛɛ no atuu.</para>
  <para style="p">
    <verse number="21" style="v"/>“Aberante yi ka kyerɛɛ nʼagya no se, ‘Agya, mayɛ ɔsoro ne wo bɔne, na memfata sɛ wofrɛ me wo ba bio.’</para>
  <para style="p">
    <verse number="22" style="v"/>“Nʼano ansi koraa na nʼagya no frɛɛ nʼasomfo ka kyerɛɛ wɔn se, ‘Monka mo ho nkɔfa ntama pa mmefura no na monhyɛ no pɛtea ne mpaboa a ɛyɛ fɛ. <verse number="23" style="v"/>Afei munkokum nantwi ba a wadɔ srade no mfa nyɛ aduan, na yennidi, nnom, nnye yɛn ani, <verse number="24" style="v"/>efisɛ, na misusuw sɛ meba yi awu, sɛ nso na ɔte ase; ɔyerae, nanso wasan aba.’ Wofitii ase gyee wɔn ani.</para>
  <para style="p">
    <verse number="25" style="v"/>“Ne ba panyin a na ofi afum reba no duu afikyiri no, ɔtee nnwonto ne ahurusidi wɔ fie hɔ. <verse number="26" style="v"/>Ɛno nti ɔfrɛɛ asomfo no mu baako bisaa no nea ɛrekɔ so wɔ fie hɔ. <verse number="27" style="v"/>Ɔsomfo no ka kyerɛɛ no se, ‘Wo nua no asan aba a biribiara anyɛ no enti, wʼagya akum nantwi ba a wadɔ srade no ama no.’</para>
  <para style="p">
    <verse number="28" style="v"/>“Ɔtee saa asɛm yi no, ne bo fuwii enti ɔyɛɛ nʼadwene sɛ ɔrenkɔ fie hɔ. Nʼagya tee saa asɛm yi no, ofii adi baa ne nkyɛn bɛkorɔkorɔɔ no. <verse number="29" style="v"/>Ne ba no de awerɛhow buaa no se, ‘Mʼagya, masom wo mfe dodow yi nyinaa a nea wobɛka biara mitie, nanso wommaa me oguan ba mpo da sɛ minkum na me ne me nnamfonom mfa nnye yɛn ani. <verse number="30" style="v"/>Nanso wo ba a ɔkɔbɔɔ ahwohwi no bae yi de, woakum nantwi ba a wadɔ srade no ama no.’</para>
  <para style="p">
    <verse number="31" style="v"/>“Nʼagya buaa no se, ‘Me ba, me ne wo na ɛte ha. Biribiara a mewɔ nso, yɛ wo dea. <verse number="32" style="v"/>Ɛsɛ sɛ yegye yɛn ani, efisɛ, na misusuw sɛ wo nua yi awu, sɛ nso na ɔte ase; ɔyerae, nanso wasan aba.’ ”</para>
  <chapter number="16" style="c"/>
  <para style="s1">Ofisohwɛfo okontomponi no</para>
  <para style="p">
    <verse number="1" style="v"/>Yesu ka kyerɛɛ nʼasuafo no se, “Ɔdefo bi wɔ hɔ a na ɔwɔ ofisohwɛfo bi. Ɔdefo yi tetee sɛ ne fisohwɛfo no resɛe ne nneɛma.</para>
  <para style="p">
    <verse number="2" style="v"/>“Ɔtee saa asɛm yi no, ɔfrɛɛ ne fisohwɛfo no ka kyerɛɛ no se, ‘Ɛdɛn na mete fa wo ho yi? Bebu wʼadwuma ho nkontaa kyerɛ me na merentumi ne wo nyɛ adwuma bio.</para>
  <para style="p">
    <verse number="3" style="v"/>“Ofi sohwɛfo no kae wɔ ne tirim se, ‘Menyɛ dɛn ni? Ɛnnɛ a wɔrepam me afi fie ha yi, ɛhe na mɛfa? Minni ahoɔden a mede bɛdɔw, ɛnna mefɛre nso sɛ mɛsrɛsrɛ ade. <verse number="4" style="v"/>Minim nea mɛyɛ a ɛbɛma wɔn a wɔdede me wura aka no behu me mmɔbɔ.’</para>
  <para style="p">
    <verse number="5" style="v"/>“Enti ɔfrɛfrɛɛ wɔn a wɔdede ne wura aka no mmaako mmaako. Obisaa nea odi kan no se, ‘Ɛka ahe na wode me wura?’ <verse number="6" style="v"/>Obuae se, ‘Mede ngo nhina aduonu ka.’ Enti ɔka kyerɛɛ no se, ‘Yɛ ntɛm tena ase na twam na kyerɛw se, wode ngo nhina du ka.’</para>
  <para style="p">
    <verse number="7" style="v"/>“Ɛno akyi no ɔfrɛɛ ɔfoforo bi nso bisaa no se, ‘Na wo nso, ɛka ahe na wode me wura?’ Ɔno nso buae se, ‘Mede aburow nkotoku ɔha ka’. Enti ɔka kyerɛɛ no se, ‘Tena ase na twam na kyerɛw se, wode nkotoku aduonum ka!’</para>
  <para style="p">
    <verse number="8" style="v"/>“Ɔdefo no huu nea ofisohwɛfo no yɛɛ no akyi, nanso ɔnam fɛwdi so kamfoo no wɔ ne nnaadaa ne nʼanifere no ho. Saa ara nso na wiase yi mma susuw sɛ wonim nyansa sen wɔn a wɔyɛ Onyankopɔn akyidifo no. <verse number="9" style="v"/>Menka mfa nhyɛ mo nkuran sɛ momfa nsisi kwan so mfa nnamfo anaa? Mugye di sɛ eyi bɛma mo akɔ daa homebea hɔ anaa? Dabida. <verse number="10" style="v"/>Nea odi nokware wɔ kakraa bi ho no bedi nokware wɔ pii ho; na nea onni nokware wɔ kakraa bi ho no, rentumi nni nokware wɔ pii ho. <verse number="11" style="v"/>Sɛ moantumi anni nokware wɔ wiase nneɛma ho a, hena na ɔde ɔsoro nnepa bɛhyɛ mo nsa? <verse number="12" style="v"/>Sɛ moanni nokware wɔ obi ade bi a wɔde ahyɛ mo nsa no ho a, ɛbɛyɛ dɛn na wɔde nea ɛsɛ sɛ ɛyɛ mo dea no bɛma mo?</para>
  <para style="p">
    <verse number="13" style="v"/>“Ɔsomfo biara rentumi nsom awuranom baanu, efisɛ, ɔyɛ saa a, ɔbɛdɔ ɔbaako na watan ɔbaako anaasɛ, ɔbɛsom ɔbaako yiye na wabu ɔbaako animtia. Morentumi nsom Onyankopɔn ne ahonyade.”</para>
  <para style="p">
    <verse number="14" style="v"/>Farisifo sikaniberefo no tee nea Yesu kae no, wodii ne ho fɛw.</para>
  <para style="p">
    <verse number="15" style="v"/>Yesu ka kyerɛɛ wɔn se, “Moyɛ nnipa a mubu mo ho atreneefo wɔ nnipa anim nanso Onyankopɔn nim mo koma mu. Na nea ɛsom bo wɔ nnipa ani so no yɛ akyide wɔ Onyankopɔn anim. <verse number="16" style="v"/>Ansa na Yohane Osuboni bɛba no, na Mose mmara ne adiyifo no nsɛm no na mudi so. Na Yohane Osubɔni bae no, ɔbɛkaa Onyankopon Ahenni ho nsɛm kyerɛɛ mo, nti, nnipa da so pere sɛ wɔbɛkɔ saa Ahenni no mu. <verse number="17" style="v"/>Ɛnyɛ den sɛ ɔsoro ne asase betwam sen sɛ mmara no mu nsensan ketewa baako mpo bɛyera.</para>
  <para style="p">
    <verse number="18" style="v"/>“Obiara a ogyaa ne yere aware na ɔware ɔfoforo no bɔ aguaman; na nea ɔware ɔbea biara a ne kunu agyaa no no nso, bɔ aguaman.”</para>
  <para style="s1">Ɔdefo bi ne Lasaro</para>
  <para style="p">
    <verse number="19" style="v"/>Yesu toaa so kae se, “Ɔdefo bi tenaa ase a na daa ofura ntama pa na ogye nʼani yiye nso. <verse number="20" style="v"/>Na ɔbarima hiani bi a akuru atutu no a wɔfrɛ no Lasaro no nso da nʼaboboano. <verse number="21" style="v"/>Ɔbarima yi kɔn dɔe sɛ anka obenya aduan a ɔdefo no adi ama aka no bi adi. Saa bere koro no ara mu na akraman ba baabi a na ohiani no da hɔ no bɛtaforotaforo nʼakuru no mu. <verse number="22" style="v"/>Ohiani no wui maa abɔfo bɛfaa no kɔtenaa Abraham nkyɛn. Ɔdefo no nso wui ma wosiee no. <verse number="23" style="v"/>Ɔdefo no wɔ asaman a ne ho yeraw no no, ɔmaa nʼani so huu Lasaro sɛ ɔte Abraham nkyɛn.</para>
  <para style="p">
    <verse number="24" style="v"/>“Ɔdefo no teɛɛm se, ‘Agya Abraham, mesrɛ wo, hu me mmɔbɔ na soma Lasaro na ɔmfa ne nsateaa ano nkɔbɔ nsu mu mfa mmɛsɔ me tɛkrɛma so na me ho yeraw me.’</para>
  <para style="p">
    <verse number="25" style="v"/>“Abraham buaa no se, ‘Me ba, kae sɛ wote wiase no, wudii dɛ na Lasaro dii yaw; nanso afei na ɔredi dɛ ɛnna wo nso woredi yaw. <verse number="26" style="v"/>Ɛnyɛ eyi nko, obon kɛse da yɛn ne mo ntam a ɛno nti, wɔn a wɔpɛ sɛ wofi ha ba mo nkyɛn hɔ ne wɔn a wɔpɛ sɛ wofi mo nkyɛn hɔ ba ha no nso rentumi mma.’</para>
  <para style="p">
    <verse number="27" style="v"/>“Ɔdefo no san ka kyerɛɛ Abraham se, ‘Agya, mesrɛ wo, soma Lasaro kɔ mʼagya fi, <verse number="28" style="v"/>efisɛ, mewɔ nnuammarimanom baanum. Ma ɔnkɔbɔ wɔn kɔkɔ sɛnea ɛbɛyɛ a wɔn mu biara remma saa ahoyeraw yi mu bi.’</para>
  <para style="p">
    <verse number="29" style="v"/>“Abraham buaa no se, ‘Wɔwɔ nsɛm a Onyankopɔn nam Mose ne adiyifo no so aka enti ma wontie na wonni so.’</para>
  <para style="p">
    <verse number="30" style="v"/>“Ɔdefo yi kaa bio se, ‘Agya Abraham, nea woreka yi wom de, nanso sɛ obi fi asaman ha kɔbɔ wɔn kɔkɔ de a, wɔbɛsakra wɔn adwene.’</para>
  <para style="p">
    <verse number="31" style="v"/>“Abraham buae se, ‘Sɛ wɔantie nea Onyankopɔn nam Mose ne adiyifo no so aka no a, saa ara nso na sɛ obi fi asaman ha kɔkasa kyerɛ wɔn a, wɔrentie no ara ne no.’ ”</para>
  <chapter number="17" style="c"/>
  <para style="s1">Bɔne, gyidi ne asɛde</para>
  <para style="p">
    <verse number="1" style="v"/>Da bi Yesu ka kyerɛɛ nʼasuafo no se, “Ɛyɛ dɛn ara a sɔhwɛ a ɛde onipa kɔ bɔne mu no bɛba, nanso onipa a ɛnam no so bɛba no, onnue. <verse number="2" style="v"/>Eye ma saa onipa no sɛ wɔde ɔbo a emu yɛ duru bi bɛsɛn ne kɔn mu atow no akyene po mu sen sɛ ɔbɛto nkumaa yi mu baako hintidua ama wayɛ bɔne. <verse number="3" style="v"/>Enti monhwɛ mo ho so yiye. Sɛ wo nua fom wo a, ka nʼanim na sɛ onu ne ho a, fa ne bɔne kyɛ no. <verse number="4" style="v"/>Sɛ nso ɔfom wo mpɛn ason da koro na mpɛn dodow a ɔfom wo no nyinaa, ɔde ahonu srɛ wo a, fa kyɛ no.”</para>
  <para style="p">
    <verse number="5" style="v"/>Da bi, asomafo no ka kyerɛɛ Yesu se, “Awurade, hyɛ yɛn gyidi mu den.”</para>
  <para style="p">
    <verse number="6" style="v"/>Yesu buaa wɔn se, “Sɛ mowɔ gyidi te sɛ onyaa aba a, anka mubetumi aka akyerɛ ankye yi se, ‘Tutu kogu po mu,’ na ɛbɛba mu saa. <verse number="7" style="v"/>Mo mu hena na ɔwɔ ɔsomfo a ɔyɛ nʼafum adwuma anaasɛ ɔhwɛ ne mmoa na ofi afum ba a, ɔbɛka akyerɛ no se, ‘Wʼaduan si hɔ na kodidi?’ <verse number="8" style="v"/>Na mmom ɔrenka nkyerɛ no se, ‘Noa aduan ma me na sɛ mididi wie a, wo nso woakodidi?’ <verse number="9" style="v"/>Sɛ ɔsomfo yi yɛ nʼasɛde yi a, ne wura no bɛda no ase anaa? <verse number="10" style="v"/>Saa ara nso na sɛ mo nso moyɛ mo asɛde a, ɛsɛ sɛ moka se, ‘Yɛyɛ asomfo a ayeyi mfata yɛn, yɛn asɛde a ɛsɛ sɛ yɛyɛ na yɛayɛ no.’ ”</para>
  <para style="s1">Akwatafo du no ayaresa</para>
  <para style="p">
    <verse number="11" style="v"/>Bere bi a Yesu rekɔ Yerusalem no, ɔfaa Samaria ne Galilea hye so. <verse number="12" style="v"/>Ɔrebɛn akuraa bi ase no akwatafo du bi a na wogyinagyina kurotia no huu no <verse number="13" style="v"/>teɛteɛɛm se, “Yesu, yɛn wura, hu yɛn mmɔbɔ.”</para>
  <para style="p">
    <verse number="14" style="v"/>Yesu huu wɔn no, ɔka kyerɛɛ wɔn se, “Momfa mo ho nkɔkyerɛ ɔsɔfo!” Bere a akwatafo no rekɔ no, wɔn ho yɛɛ wɔn den.</para>
  <para style="p">
    <verse number="15" style="v"/>Wɔn mu baako hui sɛ ne ho ayɛ no den no, ɔsan nʼakyi de ahurusi yii Onyankopɔn ayɛ se, “Anuonyam nka Onyankopɔn, wama me ho ayɛ me den!” <verse number="16" style="v"/>Ɔbɛkotow Yesu anim daa no ase. Na saa ɔbarima yi yɛ Samaria ni.</para>
  <para style="p">
    <verse number="17" style="v"/>Yesu bisae se, “Ɛnyɛ nnipa du na wɔn ho yɛɛ wɔn den? Baakron a wɔaka no wɔ he? <verse number="18" style="v"/>Adɛn nti na ɔmanfrani yi nko na wasan aba sɛ ɔrebeyi Onyankopɔn ayɛ?”</para>
  <para style="p">
    <verse number="19" style="v"/>Yesu ka kyerɛɛ no se, “Sɔre kɔ; wo gyidi ama wo ho ayɛ wo den.”</para>
  <para style="p">
    <verse number="20" style="v"/>Da bi Farisifo bi bisaa Yesu se, “Bere bɛn na Onyankopɔn Ahenni no bɛba?” Yesu buaa wɔn se, “Onyankopɔn Ahenni no nnam nsenkyerɛnne bi a mubehu so na ɛbɛba, <verse number="21" style="v"/>na obi rentumi nkyerɛ mo se, ‘Ɛwɔ ha anaa ɛhɔ!’ Efisɛ, Onyankopɔn Ahenni no te mo mu.”</para>
  <para style="p">
    <verse number="22" style="v"/>Na ɔka kyerɛɛ nʼasuafo no se, “Mmere bi bɛba a mo ani begyina sɛ mubehu me bere tiaa bi wɔ mo nkyɛn nanso morenhu me. <verse number="23" style="v"/>Sɛ nnipa ka kyerɛ mo se mewɔ ha anaa baabi foforo a, munnni wɔn akyi. <verse number="24" style="v"/>Sɛnea anyinam pa gya wɔ wim ma nnipa nyinaa hu no, saa ara nso na me ba a mɛsan aba no, bɛyɛ. <verse number="25" style="v"/>Nanso ansa na eyinom nyinaa bɛba mu no, ɛsɛ sɛ mihu amane na me nkurɔfo nso po me.</para>
  <para style="p">
    <verse number="26" style="v"/>“Sɛnea Noa bere so nnipa yɛɛ asoɔden no, saa ara nso na sɛ meba a, ɛbɛyɛ ne no. <verse number="27" style="v"/>Saa bere no, nnipa didii, nomee, warewaree kɔsii sɛ Noa kɔhyɛɛ hyɛn no mu na nsuyiri bɛfaa saa nnipa no nyinaa.</para>
  <para style="p">
    <verse number="28" style="v"/>“Saa ara nso na Lot bere so no, na ɛte. Nnipa didii, nomee, dii gua, yɛɛ mfuw, sisii adan, <verse number="29" style="v"/>kosii sɛ Lot fii Sodom na ogya ne sɔfere fi soro bɛhyew saa nnipa no nyinaa. <verse number="30" style="v"/>Saa ara nso na da a mɛsan aba no, ɛbɛyɛ.</para>
  <para style="p">
    <verse number="31" style="v"/>“Saa da no, ɛnsɛ sɛ obiara a ɔwɔ adwuma mu, afuw mu anaa gua so san nʼakyi ba fie sɛ ɔrebɛsesaw nʼahode. <verse number="32" style="v"/>Monkae asɛm a ɛtoo Lot yere. <verse number="33" style="v"/>Obiara a ɔdɔ ne kra no, ebefi ne nsa. Na nea ɔbɛhwere ne kra no, benya. <verse number="34" style="v"/>Da no, wɔbɛfa nnipa baanu a wɔda faako no mu baako agyaw ɔbaako. <verse number="35" style="v"/>Saa ara nso na wɔbɛfa mmea baanu a wɔrenoa aduan no mu baako agyaw ɔbaako. <verse number="36" style="v"/>Mmarima baanu a wɔreyɛ adwuma wɔ afum no nso, wɔbɛfa ɔbaako agyaw ɔbaako.”</para>
  <para style="p">
    <verse number="37" style="v"/>Asuafo no bisaa Yesu se, “Awurade, ɛhe na wɔde wɔn bɛkɔ?” Yesu buaa wɔn se, “Baabi a efunu wɔ no, apete mpa hɔ!”</para>
  <chapter number="18" style="c"/>
  <para style="s1">Mpaebɔ ho bɛ</para>
  <para style="p">
    <verse number="1" style="v"/>Da bi Yesu nam abebu so kyerɛɛ nʼasuafo no hia a ehia sɛ wɔbɔ mpae daa a wɔmpa abaw.</para>
  <para style="p">
    <verse number="2" style="v"/>Yesu kae se, “Ɔtemmufo bi tenaa kurow bi mu a na onsuro Onyankopɔn, mfɛre onipa biara. <verse number="3" style="v"/>Na ɔbea kunafo bi te saa kurow yi mu a, ɔne obi wɔ asɛm. Daa na saa okunafo yi kɔ ɔtemmufo no nkyɛn kɔsrɛ no sɛ onni nʼasɛm no mma no. <verse number="4" style="v"/>Mfitiase no, ɔtemmufo no ammua no. Nanso akyiri yi ɔkae se, ‘Ɛwom sɛ minsuro Onyankopɔn, mfɛre onipa biara de, <verse number="5" style="v"/>nanso esiane sɛ daa ɔbea yi haw me nti, mɛhwɛ adi asɛm no yiye ama no sɛnea ɛbɛyɛ a ɔremmɛhaw me bio!’ ”</para>
  <para style="p">
    <verse number="6" style="v"/>Awurade toaa so se, “Moate asɛm a ɔtemmufo yi a ɔnteɛ no kae. <verse number="7" style="v"/>Munnnye nnni sɛ Onyankopɔn bedi ama ne mma a daa wosu frɛ no awia ne anadwo no no anaa ɔbɛtwentwɛn ne nan ase anaa? <verse number="8" style="v"/>Merema moate ase sɛ, ɔbɛyɛ wɔn apɛde ama wɔn ntɛm. Sɛ Onipa Ba no san ba a, nnipa baahe na obehu wɔn sɛ wɔwɔ ne mu gyidi?”</para>
  <para style="s1">Farisini ne towgyeni</para>
  <para style="p">
    <verse number="9" style="v"/>Yesu san buu bɛ bi faa nnipa a wobu wɔn ho sɛ atreneefo na ɛno nti wobu afoforo animtia no ho se, <verse number="10" style="v"/>“Da bi nnipa baanu bi kɔɔ asɔredan mu kɔbɔɔ mpae. Na wɔn mu baako yɛ Farisini a obu ne ho, na ɔbaako no nso yɛ towgyeni. <verse number="11" style="v"/>Farisini yi kogyinaa baabi a obiara behu no bɔɔ mpae se, ‘Onyankopɔn, meda wo ase sɛ mente sɛ nnipa a aka no te sɛ apoobɔfo, nkontompofo, aguamammɔfo ne saa towgyeni a ogyina hɔ yi. <verse number="12" style="v"/>Nnawɔtwe biara mu, midi mmuada mprenu na nea minya biara nso, miyi mu nkyɛm du mu baako de ma.’</para>
  <para style="p">
    <verse number="13" style="v"/>“Saa bere no na towgyeni no gyina akyiri baabi a ɔmpɛ sɛ ɔma nʼani so kyerɛ soro. Ɔde ne nsa guu ne bo bɔɔ mpae se, ‘Onyankopɔn, hu me ɔdebɔneyɛfo mmɔbɔ!’ <verse number="14" style="v"/>Mereka akyerɛ mo se, nea towgyeni no yɛe no sɔɔ Onyankopɔn ani sen nea Farisini no yɛe no. Obiara a ɔma ne ho so no, wɔbɛbrɛ no ase, na nea ɔbrɛ ne ho ase no, wɔbɛma no so.”</para>
  <para style="s1">Yesu hyira mmofra nketewa</para>
  <para style="p">
    <verse number="15" style="v"/>Da bi, awofo bi de wɔn mma nketewa brɛɛ Yesu sɛ ɔmfa ne nsa nka wɔn, nhyira wɔn. Asuafo no huu awofo no no, wɔtramtram wɔn.</para>
  <para style="p">
    <verse number="16" style="v"/>Yesu frɛɛ mmofra no awofo no baa ne nkyɛn na ɔka kyerɛɛ nʼasuafo no se, “Momma mmofra nketewa no mmra me nkyɛn na munnsiw wɔn kwan, na eyinom sɛɛ na Onyankopɔn Ahenni no yɛ wɔn dea. <verse number="17" style="v"/>Merema moate ase sɛ, obiara a onnye Onyankopɔn Ahenni no nni sɛ abofra ketewa no, renkɔ mu.”</para>
  <para style="s1">Osikani bi</para>
  <para style="p">
    <verse number="18" style="v"/>Da bi Yudani sikani bi bisaa Yesu se, “Kyerɛkyerɛfo pa, dɛn na menyɛ na manya nkwa a enni awiei?”</para>
  <para style="p">
    <verse number="19" style="v"/>Yesu buaa no se, “Adɛn nti na wofrɛ me onipa pa? Obiara nyɛ papa, gye Onyankopɔn.</para>
  <para style="p">
    <verse number="20" style="v"/>“Wunim Mose mmara no: mmɔ aguaman! Nni awu! Mmɔ korɔn! Nni adansekurum! Di wʼagya ne wo na ni!”</para>
  <para style="p">
    <verse number="21" style="v"/>Osikani yi ka kyerɛɛ Yesu se, “Madi saa mmara yi nyinaa so fi me mmofraase.”</para>
  <para style="p">
    <verse number="22" style="v"/>Yesu tee nea osikani no kae no, ɔka kyerɛɛ no se, “Ade baako pɛ na aka wo a ɛsɛ sɛ woyɛ. Kɔ na kɔtɔn wʼahode nyinaa na kyɛ sika no ma ahiafo na wubenya agyapade wɔ Onyankopɔn Ahenni no mu, na afei, bra bedi mʼakyi.”</para>
  <para style="p">
    <verse number="23" style="v"/>Osikani yi tee saa asɛm yi no, anyɛ no dɛ koraa efisɛ, na ɔwɔ ahode pii.</para>
  <para style="p">
    <verse number="24" style="v"/>Yesu hui sɛ ne werɛ ahow no ɔkae se, “Ɛyɛ den ma ahonyafo sɛ wɔbɛkɔ Onyankopɔn Ahenni no mu! <verse number="25" style="v"/>Mereka akyerɛ mo se, ɛyɛ mmerɛw sɛ nantwi bewura paane aniwa mu sen sɛ ɔhonyafo bɛkɔ Onyankopɔn Ahenni no mu.”</para>
  <para style="p">
    <verse number="26" style="v"/>Na wɔn a wɔtee nea Yesu kae no bisae se, “Ɛnne na hena na wobegye no nkwa?”</para>
  <para style="p">
    <verse number="27" style="v"/>Yesu buae se, “Biribiara nni hɔ a Onyankopɔn ntumi nyɛ.”</para>
  <para style="p">
    <verse number="28" style="v"/>Petro ka kyerɛɛ Yesu se, “Yɛagyaw nea yɛwɔ nyinaa hɔ abedi wʼakyi.”</para>
  <para style="p">
    <verse number="29" style="v"/>Yesu buaa Petro se, “Merema mo ate ase sɛ, obiara nni hɔ a, esiane Onyankopɔn Ahenni no nti, wagyaw ne fi anaa ne nuanom anaa nʼawofo anaa ne mma <verse number="30" style="v"/>na ɔrennya mma ɛmmoro nea wahwere no so saa bere yi mu, na daakye nso, ɔrennya nkwa a enni awiei.”</para>
  <para style="s1">Yesu san hyɛ ne wu ho nkɔm</para>
  <para style="p">
    <verse number="31" style="v"/>Yesu frɛɛ asuafo dumien no gyinaa nkyɛn baabi ka kyerɛɛ wɔn se, “Yɛrekɔ Yerusalem, na biribiara a nkɔmhyɛfo no aka afa Onipa Ba no ho no bɛba mu. <verse number="32" style="v"/>Wobeyi no ama Amanamanmufo ama wɔadi ne ho fɛw, ayeyaw no, atew ntasu agu no so, <verse number="33" style="v"/>aka no mpire, akum no na ne nnansa so no, wasɔre.”</para>
  <para style="p">
    <verse number="34" style="v"/>Asuafo no ante nea Yesu kae no biara ase, efisɛ, na asɛm no boro wɔn adwene so.</para>
  <para style="s1">Onifuraefo bi ayaresa</para>
  <para style="p">
    <verse number="35" style="v"/>Yesu ne nʼasuafo no rebɛn Yeriko no, wohuu onifuraefo bi a ɔte kwankyɛn resrɛsrɛ ade. <verse number="36" style="v"/>Onifuraefo no tee sɛ nkurɔfokuw bi retwam no, obisaa asɛm a asi. <verse number="37" style="v"/>Wɔka kyerɛɛ no se, “Yesu Nasaretni no na ɔretwam!” <verse number="38" style="v"/>Ɔtee saa no, ɔteɛteɛɛm se, “Yesu, Dawid Ba, hu me mmɔbɔ!”</para>
  <para style="p">
    <verse number="39" style="v"/>Wɔn a wodi anim no tramtram no se ommua nʼano nanso wantie, na ɔkɔɔ so teɛteɛɛm denneenen se, “Yesu Dawid Ba, hu me mmɔbɔ!”</para>
  <para style="p">
    <verse number="40" style="v"/>Yesu duu baabi a onifuraefo no te no, ɔma wɔde no brɛɛ no. Wɔde no duu Yesu nkyɛn no, obisaa no se, <verse number="41" style="v"/>“Dɛn na wopɛ sɛ meyɛ ma wo?” Onifuraefo no buae se, “Awurade, ma minhu ade.”</para>
  <para style="p">
    <verse number="42" style="v"/>Yesu ka kyerɛɛ no se, “Hu ade, wo gyidi ama wo ho ayɛ wo den.”</para>
  <para style="p">
    <verse number="43" style="v"/>Amonom hɔ ara, onifuraefo yi huu ade, na odii Yesu akyi, yii Onyankopɔn ayɛ. Na wɔn a wohuu ayaresa no nyinaa nso yii Onyankopɔn ayɛ.</para>
  <chapter number="19" style="c"/>
  <para style="s1">Sakeo</para>
  <para style="p">
    <verse number="1" style="v"/>Da bi a na Yesu retwam wɔ Yeriko no, <verse number="2" style="v"/>ohuu ɔbarima bi wɔ hɔ a wɔfrɛ no Sakeo. Na Sakeo yɛ ɔtowgyeni panyin san yɛ osikani nso. <verse number="3" style="v"/>Bere a Yesu retwam no, Sakeo pɛe sɛ anka ohu no nanso esiane sɛ na ɔyɛ onipa tiaa na wɔn a wodi Yesu akyi no dɔɔso nti, wanhu no. <verse number="4" style="v"/>Esiane sɛ na Sakeo nim sɛ Yesu bɛfa nnyedua bi a na esi hɔ no ase nti, ɔkaa ne ho kɔforoo saa nnyedua no.</para>
  <para style="p">
    <verse number="5" style="v"/>Bere a Yesu duu nnyedua no ase no, ɔmaa nʼani so huu no ka kyerɛɛ no se, “Sakeo, yɛ ntɛm na si fam na wo fi na ɛnnɛ mɛtena.”</para>
  <para style="p">
    <verse number="6" style="v"/>Sakeo yɛɛ ntɛm sii fam de anigye gyee no fɛw so.</para>
  <para style="p">
    <verse number="7" style="v"/>Nnipa a wodi Yesu akyi no huu eyi no, wonwiinwii kae se, “Ɔdebɔneyɛfo yi na wakɔ akɔsoɛ no.”</para>
  <para style="p">
    <verse number="8" style="v"/>Bere a nnipa no renwiinwii no, Sakeo begyinaa Yesu nkyɛn kae se, “Awurade, ɛnnɛ, mede mʼahode mu fa kyɛ ahiafo, na sɛ masisi obi wɔ biribi mu a, metua mmɔho anan ama no.”</para>
  <para style="p">
    <verse number="9" style="v"/>Yesu ka kyerɛɛ no se, “Ɛnnɛ na nkwagye aba ofi yi mu, efisɛ, oyi nso yɛ Abraham ba. <verse number="10" style="v"/>Na mebae sɛ merebɛhwehwɛ wɔn a wɔayera na magye wɔn nkwa.”</para>
  <para style="s1">Adwumayɛ ho akontaabu</para>
  <para style="p">
    <verse number="11" style="v"/>Bere a Yesu ne nnipa no rebɛn Yerusalem no, ɔsan buu wɔn bɛ foforo de kyerɛɛ wɔn sɛ, Onyankopɔn Ahenni no abɛn.</para>
  <para style="p">
    <verse number="12" style="v"/>Ɔkae se, “Ɔdehye bi a watu kwan akɔ akyirikyiri asase bi so san kɔɔ ne kurom kohuu nʼabusua mu mpanyimfo sɛ wonsi no hene. <verse number="13" style="v"/>Ansa na ɔrebefi nʼakwantu no ase no, ɔfrɛɛ nʼadwumayɛfo mu du maa wɔn mu biara sidi ɔpedu ka kyerɛɛ wɔn se, ‘Momfa sika yi nyɛ adwuma kosi sɛ mɛba.’ <verse number="14" style="v"/>Kurom hɔfo no tee nʼahenni no ho asɛm no, wotuu nnipa kohuu mpanyimfo no se wɔmpɛ no.</para>
  <para style="p">
    <verse number="15" style="v"/>“Nanso wosii no hene ma ɔsan kɔɔ baabi a na ɔyɛ adwuma no. Odui no, ɔfrɛɛ nʼadwumayɛfo du no se, wommebu sika a ɔde maa wɔn no ho nkontaa nkyerɛ no.</para>
  <para style="p">
    <verse number="16" style="v"/>“Odwumayɛfo a odii kan bae no bɛka kyerɛɛ no se, ‘Me wura, wo sika sidi ɔpedu no, mede ayɛ adwuma anya ho mmɔho du.’</para>
  <para style="p">
    <verse number="17" style="v"/>“Owura no ka kyerɛɛ no se, ‘Mo, akoa pa, esiane sɛ woadi kakraa a mede hyɛɛ wo nsa no ho nokware nti, mede nkurow du bɛhyɛ wʼase na woadi so.’</para>
  <para style="p">
    <verse number="18" style="v"/>“Odwumayɛfo a ɔto so abien no bae bɛka kyerɛɛ no se, ‘Me wura, wo sika sidi ɔpedu no, mede ayɛ adwuma anya ho mmɔho anum.’</para>
  <para style="p">
    <verse number="19" style="v"/>“Owura no ka kyerɛɛ no se, ‘Mede nkurow anum bɛhyɛ wase na woadi so.’</para>
  <para style="p">
    <verse number="20" style="v"/>“Ɔfoforo nso bɛkae se, ‘Me wura, wo sika sidi ɔpedu a wode maa me no, mede siei, eni. <verse number="21" style="v"/>Na misuro sɛ mfaso a menya no, wubesisi me agye, efisɛ, wo tirim yɛ den. Nea ɛnyɛ wo de, wugye; nea wunnuae nso, wutwa.’ <verse number="22" style="v"/>Ne wura no buaa no se, ‘Akoa bɔne, wo anom asɛm so na megyina abu wo atɛn. Wunim sɛ me tirim yɛ den. Nea ɛnyɛ me de no migye; nea minnuae no, mitwa. <verse number="23" style="v"/>Adɛn nti na woamfa me sika no ankɔto sikakorabea? Anka mebae yi menya ho nsiho.’</para>
  <para style="p">
    <verse number="24" style="v"/>“Ɔka kyerɛɛ nʼasomfo a na wogyina hɔ no se ‘Munnye sika no mfi ne nsam mfa mma nea ɔde ne de yɛɛ adwuma nyaa mmɔho du no.’</para>
  <para style="p">
    <verse number="25" style="v"/>“Asomfo no kae se, ‘Yɛn wura, sɛ oyi de ɔwɔ sika pii!’</para>
  <para style="p">
    <verse number="26" style="v"/>“Owura no kae se, ‘Nea moreka no yɛ nokware. Nanso merema moate ase sɛ, nea ɔwɔ pii no, wɔbɛma no bi aka ho, na nea ɔwɔ kakraa bi no, nea ɔwɔ mpo no, wobegye afi ne nsam. <verse number="27" style="v"/>Na afei momfa mʼatamfo a anka wɔmpɛ sɛ midi ade no mmra mʼanim ha na munkum wɔn!’ ”</para>
  <para style="s1">Yesu kɔ Yerusalem</para>
  <para style="p">
    <verse number="28" style="v"/>Yesu kaa nsɛm yi wiei no, odii nʼasuafo no kan kɔɔ Yerusalem. <verse number="29" style="v"/>Ɔrebɛn Belfage ne Betania a ɛbɛn Ngo Bepɔw no no, ɔsomaa nʼasuafo no mu baanu ka kyerɛɛ wɔn se, <verse number="30" style="v"/>“Monkɔ akuraa a ɛbɛn ha no ase na mudu hɔ a, mubehu afurum ba bi a obiara ntenaa ne so da sɛ wɔasa no. Monsan no mfa no mmrɛ me. <verse number="31" style="v"/>Na sɛ obi bisa mo se, ‘Adɛn nti na moresan no’ a, monka se, ‘Aboa no ho hia Awurade!’ ”</para>
  <para style="p">
    <verse number="32" style="v"/>Asuafo baanu a wɔkɔe no kohuu aboa no sɛ ɔsa hɔ sɛnea Yesu kae no. <verse number="33" style="v"/>Bere a wɔresan afurum ba no no, ne wuranom bisaa wɔn se, “Adɛn nti na moresan aboa no?”</para>
  <para style="p">
    <verse number="34" style="v"/>Wobuaa wɔn se, “Ne ho hia Awurade.”</para>
  <para style="p">
    <verse number="35" style="v"/>Asuafo no de afurum ba no brɛɛ Yesu de wɔn ntama sesɛw ne so ma ɔtenaa ne so. <verse number="36" style="v"/>Yesu te afurum ba no so rekɔ no, nnipa de wɔn ntama sesɛw ɔkwan no so ma ɔfaa so. <verse number="37" style="v"/>Oduu Ngo Bepɔw no so baabi a wɔrebesian akɔ Yerusalem no, nʼakyidifo no nyinaa de osebɔ kamfoo Onyankopɔn yii no ayɛ wɔ Yesu anwonwade ahorow a wayɛ no ho se, <verse number="38" style="v"/>“Nhyira ne ɔhene a ɔreba Awurade din mu no! Asomdwoe ne anuonyam nka Onyankopɔn wɔ sorosoro nohɔ!”</para>
  <para style="p">
    <verse number="39" style="v"/>Farisifo no bi a na wɔfra nnipakuw no mu no ka kyerɛɛ Yesu se, “Kyerɛkyerɛfo, kasa kyerɛ wʼakyidifo no na wommua wɔn ano!” <verse number="40" style="v"/>Yesu buaa wɔn se, “Sɛ womua wɔn ano koraa a, abo mpo bɛkamfo me ayi me ayɛ.”</para>
  <para style="s1">Yesu su ma Yerusalem</para>
  <para style="p">
    <verse number="41" style="v"/>Yesu rebɛn Yerusalem a ohuu kurow no no, osu maa emu nnipa no se, <verse number="42" style="v"/>“Mo a anka asomdwoe yɛ mo de nanso moampɛ no, mobɛhwehwɛ asomdwoe akyi kwan, nanso, mo nsa renka da! <verse number="43" style="v"/>Nna bi bɛba a mo atamfo bɛba abɛtoa mo, aka mo ahyɛ, <verse number="44" style="v"/>atɔre mo ne mo mma ase asɛe mo kurow yi pasaa, efisɛ, moapo adom a Onyankopɔn de adom mo no.”</para>
  <para style="s1">Yesu pam aguadifo fi asɔredan mu</para>
  <para style="p">
    <verse number="45" style="v"/>Yesu duu Yerusalem no, ɔkɔɔ asɔredan mu kɔpamoo nnipa a na wɔredi gua wɔ hɔ no kae se, <verse number="46" style="v"/>“Wɔakyerɛw se, ‘Mʼasɔredan yɛ mpaebɔbea; nanso mode ayɛ akorɔmfo ahyiae!’ ”</para>
  <para style="p">
    <verse number="47" style="v"/>Saa bere no nyinaa na asɔfo mpanyimfo, mmara no akyerɛkyerɛfo ne ɔman no mu mpanyimfo rehwehwɛ ɔkwan a wɔbɛfa so anya no, akyere no, akum no. <verse number="48" style="v"/>Nanso na wonhu ɔkwan biara a wɔbɛfa so akyere no, efisɛ, bere nyinaa na nnipa akyere ne so retie no.</para>
  <chapter number="20" style="c"/>
  <para style="s1">Yesu tumi ho nsɛmmisa</para>
  <para style="p">
    <verse number="1" style="v"/>Da bi a Yesu rekyerɛkyerɛ wɔ asɔredan mu no, asɔfo mpanyin, mmara no akyerɛkyerɛfo ne ɔman no mu mpanyin kobisaa no se, <verse number="2" style="v"/>“Tumi bɛn na wowɔ a wode yɛ saa nneɛma yi; na hena nso na ɔmaa wo saa tumi no?”</para>
  <para style="p">
    <verse number="3" style="v"/>Yesu buaa wɔn se, “Me nso mewɔ asɛm bi bisa mo. Monka nkyerɛ me. <verse number="4" style="v"/>Tumi bɛn na Yohane de bɔɔ asu; efi Onyankopɔn anaa efi nnipa?”</para>
  <para style="p">
    <verse number="5" style="v"/>Wɔfaa ho adwene kae se, sɛ yɛka se, efi Onyankopɔn a, obebisa yɛn se, “Ɛnne, adɛn nti na moannye no anni? <verse number="6" style="v"/>Sɛ nso yɛka se, efi onipa a, ɔman mu no nyinaa besiw yɛn abo, efisɛ, wonim sɛ Yohane yɛ odiyifo.” <verse number="7" style="v"/>Ewiee ase no, wobuae se, “Yennim.”</para>
  <para style="p">
    <verse number="8" style="v"/>Yesu nso ka kyerɛɛ wɔn se, “Ɛnne me nso meremma mo mo asɛmmisa no ho mmuae.”</para>
  <para style="s1">Apaafo bi</para>
  <para style="p">
    <verse number="9" style="v"/>Yesu buu wɔn bɛ bi se, “Ɔbarima bi yɛɛ bobefuw de hyɛɛ apaafo bi nsa sɛ wɔnhwɛ so mma no. Eyi akyi otuu kwan kɔɔ akyirikyiri baabi kɔtenaa hɔ kyɛe. <verse number="10" style="v"/>Bobetew bere dui no, ɔbarima yi somaa ne somfo sɛ onkogye aduaba no bi mmrɛ no. Nanso apaafo no boroo no ma ɔsan kɔɔ nsapan. <verse number="11" style="v"/>Ɔsomaa ɔsomfo foforo maa ɔno nso wɔboroo no, bɔɔ no adapaa, ma ɔkɔɔ nsapan. <verse number="12" style="v"/>Ɔsan somaa ɔsomfo foforo na ɔno mpo de, wopirapiraa no pamoo no.</para>
  <para style="p">
    <verse number="13" style="v"/>“Eyi maa bobefuw wura no kae se, ‘Dɛn na menyɛ bio? Mɛsoma me ba a medɔ no no akɔ wɔn nkyɛn na ɔno de ebia wɔbɛfɛre no.’</para>
  <para style="p">
    <verse number="14" style="v"/>“Nanso bere a apaafo no huu no no, wɔkae se, ‘Odiadefo no ni, momma yenkum no na yɛmfa nʼagyapade no.’ <verse number="15" style="v"/>Wɔtwee no fii afuw no mu kokum no. Mugye di sɛ dɛn na afuw wura no bɛyɛ saa apaafo yi? <verse number="16" style="v"/>Ɔbɛba abekum saa apaafo yi na ɔde afuw no ama afoforo.” Nnipa a wɔretie Yesu no kae se, “Ɛmpare yɛn!”</para>
  <para style="p">
    <verse number="17" style="v"/>Yesu hwɛɛ wɔn dinn bisaa wɔn se, “Ɛnne na nea wɔakyerɛw se, ‘Ɔbo a adansifo apo no, ɛno ara na abɛyɛ tweatibo’ no ase ne dɛn? <verse number="18" style="v"/>Obiara a ɔbɛhwe ɔbo no so no, obebubu na nea ɔbo no bɛhwe ne so no, ɛbɛpɛtɛw no.” <verse number="19" style="v"/>Esiane sɛ mmara no akyerɛkyerɛfo ne asɔfo mpanyin no hui sɛ Yesu buu bɛ no tiaa wɔn nti, wɔhwehwɛɛ ɔkwan a wɔbɛfa so akyere no saa bere no ara mu nanso esiane nnipa a na wɔwɔ hɔ no nti, na wosuro.</para>
  <para style="s1">Towgye ho asɛmmisa</para>
  <para style="p">
    <verse number="20" style="v"/>Esiane sɛ ɔpɛ ara na na nnipa no pɛ sɛ wɔkyere Yesu nti, wɔtetɛw no maa nnipa bi kɔɔ ne nkyɛn sɛnea ɛbɛyɛ a wobenya nʼanom asɛm bi agyina so akyere no na wɔde no akɔ aban mu. <verse number="21" style="v"/>Saa nnipa yi bisaa Yesu se, “Kyerɛkyerɛfo, yenim sɛ woyɛ ɔnokwafo, wonyɛ nyiyimu na wokyerɛ nokware kwan a wɔnam so kɔ Onyankopɔn nkyɛn. <verse number="22" style="v"/>Enti eye sɛ yetua tow ma Kaesare aban anaasɛ enye?”</para>
  <para style="p">
    <verse number="23" style="v"/>Yesu huu wɔn adwemmɔne no, ɔka kyerɛɛ wɔn se, <verse number="24" style="v"/>“Momma me sika. Hena mfonini ne din na ɛwɔ so yi?” Wobuaa no se, “Ɛyɛ Kaesare de.”</para>
  <para style="p">
    <verse number="25" style="v"/>Yesu ka kyerɛɛ wɔn se, “Ɛnne momfa Kaesare de mma Kaesare na momfa Onyankopɔn de mma Onyankopɔn.” <verse number="26" style="v"/>Yesu mmuae a ɔmaa wɔn no yɛɛ wɔn nwonwa na wɔn adwemmɔne no nso kaa wɔn tirim.</para>
  <para style="s1">Owusɔre ho asɛmmisa</para>
  <para style="p">
    <verse number="27" style="v"/>Sadukifo bi a wonnye owusɔre nni baa Yesu nkyɛn bebisaa no se, <verse number="28" style="v"/>“Kyerɛkyerɛfo, Mose mmara no kyerɛ yɛn sɛ, sɛ ɔbarima bi wɔ yere na ɔne no anwo na owu a, ne nua tumi ware no ne no wo mma ma owufo no. <verse number="29" style="v"/>Anuanom baason bi tenaa ase. Ɔpanyin a ɔwɔ mu no waree ɔbea a ɔne no anwo na owui. <verse number="30" style="v"/>Ne nua a odi nʼakyi no waree no nanso ɔne no anwo na owui. <verse number="31" style="v"/>Anuanom a wɔaka no nyinaa nso waree no a obiara ne no anwo na wowuwui. <verse number="32" style="v"/>Akyiri yi ɔbea no nso wui. <verse number="33" style="v"/>Yɛn asɛmmisa ne sɛ, esiane sɛ ɔbea yi waree anuanom yi nyinaa nti, owusɔre da no, wɔn mu hena na ɔbea yi bɛyɛ ne yere?”</para>
  <para style="p">
    <verse number="34" style="v"/>Yesu buae se, “Asase yi so na nnipa dwen aware ho. <verse number="35" style="v"/>Na wɔn a owusɔre da no wobenya kwan akɔ Onyankopɔn Ahenni no mu de, aware ho renhia wɔn. <verse number="36" style="v"/>Na owu nso nni hɔ mma wɔn bio, efisɛ, wɔbɛyɛ sɛ ɔsoro abɔfo. Esiane sɛ wɔasɔre afi awufo mu no nti, wɔyɛ Onyankopɔn mma.</para>
  <para style="p">
    <verse number="37" style="v"/>“Afei mo asɛmmisa a ɛfa owusɔre ho no nso, Mose ma yehuu no pefee sɛ, owusɔre wɔ hɔ. Efisɛ, nʼasɛm a ɔkyerɛw faa wura a na ɛredɛw no ho no ɔbɔ Abrahan Nyankopɔn, Isak Nyankopɔn ne Yakob Nyankopɔn din. <verse number="38" style="v"/>Eyi kyerɛ sɛ, Onyankopɔn yɛ ateasefo Nyankopɔn na ɔnyɛ awufo Nyankopɔn, efisɛ, obiara a ɔde ne ho to Onyankopɔn so no, sɛ owu mpo a, obenya nkwa a enni awiei.”</para>
  <para style="p">
    <verse number="39" style="v"/>Mmara no akyerɛkyerɛfo no mu bi kae se, “Kyerɛkyerɛfo, woabua no yiye.”</para>
  <para style="p">
    <verse number="40" style="v"/>Na obiara antumi ammisa no asɛm biara bio.</para>
  <para style="s1">Hena ba ne Kristo no?</para>
  <para style="p">
    <verse number="41" style="v"/>Yesu bisaa wɔn se, “Adɛn nti na wɔka se Kristo no yɛ Dawid ba? <verse number="42" style="v"/>Efisɛ Dawid ka wɔ ne Nnwom no mu se, ‘Awurade ka kyerɛɛ me wura se, “Tena me nifa so <verse number="43" style="v"/>kosi sɛ mɛma woadi wʼatamfo so nkonim.” ’ <verse number="44" style="v"/>Sɛ Dawid frɛ Kristo no ‘Me wura’ a, ɛyɛ dɛn na Kristo no ayɛ ne ba ne ne Nyankopɔn?”</para>
  <para style="s1">Mmara no akyerɛkyerɛfo no suban</para>
  <para style="p">
    <verse number="45" style="v"/>Bere a nnipa no retie no no, Yesu danee nʼani ka kyerɛɛ nʼasuafo no se, <verse number="46" style="v"/>“Monhwɛ mo ho so yiye wɔ mmara no akyerɛkyerɛfo no ho. Bere biara wɔpɛ sɛ wɔhyɛ ntade pa, hwehwɛ sɛ nnipa hu wɔn bagua mu a, wɔde obu kyia wɔn, na sɛ wɔkɔ asɔredan mu nso a, wɔtena mpanyin tenabea. Saa ara nso na sɛ wɔkɔ apontow ase a, wɔtena mpanyin tenabea. <verse number="47" style="v"/>Wɔbɔ mpae atenten ma nnipa hu sɛ wɔresom Onyankopɔn nanso wosisi akunafo. Eyi nti wobenya asotwe a emu yɛ duru.”</para>
  <chapter number="21" style="c"/>
  <para style="s1">Okunafo bi afɔrebɔ</para>
  <para style="p">
    <verse number="1" style="v"/>Yesu te asɔredan mu hɔ no, ohuu asikafo bi a wɔde wɔn afɔrebɔde akɛseakɛse regu afɔre adaka no mu. <verse number="2" style="v"/>Ohuu okunafo hiani bi nso sɛ ɔde sika kakraa bi too afɔre adaka no mu. <verse number="3" style="v"/>Yesu ka kyerɛɛ nnipa a na wɔwɔ asɔredan mu hɔ no se, “Nokware mu, afɔre a okunafo hiani yi bɛbɔe no som bo sen afɔre akɛseakɛse a asikafo no bɛbɔe no nyihaa. <verse number="4" style="v"/>Wɔn nyinaa de nea wɔanya ama aboro so no bi na ɛbɛbɔɔ afɔre, na oyi de, ofi ne hia mu de ne sika a ɔwɔ nyinaa na abegu mu yi.”</para>
  <para style="s1">Asɔredansɛe ho nkɔmhyɛ</para>
  <para style="p">
    <verse number="5" style="v"/>Yesu akyidifo no bi kamfoo abo fɛfɛ a wɔde sii asɔredan no ne adwinni ahorow a wɔayɛ agu ɔdan no ho no. Nanso Yesu kae se,</para>
  <para style="p">
    <verse number="6" style="v"/>“Bere bi bɛba a, wobedwiriw nneɛma a morekamfo yi nyinaa agu a hwee renka.”</para>
  <para style="s1">Nsɛm a ebesisi ansa na awiei no aba</para>
  <para style="p">
    <verse number="7" style="v"/>Wobisaa no se, “Kyerɛkyerɛfo, bere bɛn na asɛm a woreka yi besi, na ɛho nsɛnkyerɛnne bɛyɛ dɛn?”</para>
  <para style="p">
    <verse number="8" style="v"/>Yesu buae se, “Monhwɛ mo ho so yiye na obi annaadaa mo, efisɛ, nnipa pii bɛsɔre aka se, ‘Mene Kristo no’ na bere no abɛn nanso munnnye wɔn nnni! <verse number="9" style="v"/>Sɛ mote akokoakoko ne sɛ wɔsɔre tia aman a, munnsuro efisɛ, ɛsɛ sɛ saa nneɛma yi di kan ba nanso na ɛnkyerɛ sɛ awiei no abɛn.”</para>
  <para style="p">
    <verse number="10" style="v"/>Ɔkae bio se, “Aman bɛsɔre aman so na ahenni asɔre ahenni so. <verse number="11" style="v"/>Asasewosow a ɛyɛ hu bɛba, ɔkɔm besi, ɔyaredɔm bɛba na nneɛma a ɛyɛ hu befi wim asisi.</para>
  <para style="p">
    <verse number="12" style="v"/>“Nanso ansa na eyinom nyinaa besisi no, me din nti, wɔbɛtaa mo akyekyere mo de mo akɔ hyiadan mu ne afiase ne ahemfo ne atumfo anim. <verse number="13" style="v"/>Eyi bɛma moanya kwan adi me ho adanse. <verse number="14" style="v"/>Nanso munnnwen nsɛm a mobɛka de ayi mo ho ano no ho; <verse number="15" style="v"/>efisɛ, mɛma mo nsɛm ne nyansa a mode beyi mo ho ano a mo atamfo rentumi nnyina mo anim.</para>
  <para style="p">
    <verse number="16" style="v"/>“Mo awofo, mo nuanom, mo abusuafo ne mo nnamfonom beyi mo ama na wobekum mo mu bi. <verse number="17" style="v"/>Na me nti, nnipa bɛtan mo. <verse number="18" style="v"/>Nanso mo tinhwi baako pɛ po renyera. <verse number="19" style="v"/>Na sɛ mutumi gyina pintinn a, mubenya nkwa a enni awiei.</para>
  <para style="s1">Yerusalem sɛe</para>
  <para style="p">
    <verse number="20" style="v"/>“Sɛ muhu sɛ asraafo atwa Yerusalem ho ahyia a, na ɛkyerɛ sɛ ne sɛe abɛn. <verse number="21" style="v"/>Saa bere no wɔn a wɔte Yudea nguan nkɔ mmepɔw no so; wɔn a wɔwɔ kurow no mu no nguan mfi mu, na wɔn nso a wɔwɔ nkuraase ne mfum no ntena hɔ ara. <verse number="22" style="v"/>Saa bere yi mu na Onyankopɔn asotwe a adiyifo no hyɛɛ ho nkɔm wɔ Kyerɛwsɛm no mu no bɛba mu. <verse number="23" style="v"/>Wɔn a wɔafa afuru ne wɔn a wɔma mma nufu no nnue! Amanehunu a enni kabea bɛba ɔman no so na Onyankopɔn abufuwhyew nso aba nnipa no so. <verse number="24" style="v"/>Ebinom bɛtotɔ wɔ sekan ano na wɔafa ebinom nso nnomum de wɔn akɔ amanaman so na amanaman bɛsɛe Yerusalem, adi so akosi bere a Onyankopɔn ahyehyɛ sɛ amanaman nni wɔn so no betwam.</para>
  <para style="s1">Onipa Ba no ba a ɔbɛsan aba</para>
  <para style="p">
    <verse number="25" style="v"/>“Nsɛnkyerɛnne bɛba owia, ɔsram ne nsoromma mu na ɛpo asorɔkye bɛbobom, aworo so ama ne nnyigyei dennen no de ahoyeraw aba aman nyinaa so. <verse number="26" style="v"/>Esiane nneɛma a ɛyɛ hu a ɛbɛba asase so no nti, nnipa pii bɛtotɔ berɛw na abɔde a ɛwɔ wim nso awosow ahoɔden so. <verse number="27" style="v"/>Saa bere no na wobehu Onipa Ba no sɛ ɔde tumi ne anuonyam a ɛso nam omununkum mu reba. <verse number="28" style="v"/>Sɛ saa asɛm yi fi ase sisi a, momfa gyidi nnyina pintinn efisɛ, na mo nkwagyebere abɛn.”</para>
  <para style="s1">Akutu dua bi ho bɛ</para>
  <para style="p">
    <verse number="29" style="v"/>Yesu buu wɔn bɛ bi se, “Monhwɛ nnuaba ne nnua afoforo bi, <verse number="30" style="v"/>sɛ eyiyi nhaban foforo a, na ɛkyerɛ sɛ osutɔbere adu. <verse number="31" style="v"/>Saa ara nso na sɛ muhu nsɛnkyerɛnne a moka ho asɛm yi a, munhu sɛ Onyankopɔn Ahenni no abɛn.</para>
  <para style="p">
    <verse number="32" style="v"/>“Merema moate ase sɛ, saa nsɛm yi nyinaa bɛba mu ansa na saa bere yi sofo awuwu. <verse number="33" style="v"/>Ɔsoro ne asase betwam nanso me nsɛm de, ɛrentwam da.</para>
  <para style="s1">Kɔkɔbɔ</para>
  <para style="p">
    <verse number="34" style="v"/>“Monhwɛ mo ho so yiye! Mommma adiditraso ne asabow ne asetena mu dadwene nnni mo so, anyɛ saa a, me ba a mɛba bio no befi mo aworaw. <verse number="35" style="v"/>Efisɛ, me ba a mɛba no befi nnipa a wɔte asase so nyinaa aworaw. <verse number="36" style="v"/>Monwɛn. Bere biara mommɔ mpae na moanya ahoɔden de agyina saa nneɛma yi nyinaa ano na mesan ba bio a, moatumi agyina mʼanim.”</para>
  <para style="p">
    <verse number="37" style="v"/>Da biara na Yesu kɔ asɔredan mu hɔ kɔkyerɛkyerɛ ma nnipa pii sɔre anɔpahema kotie no. <verse number="38" style="v"/>Na sɛ edu anwummere biara a, Yesu kɔ Ngo Bepɔw no so kɔhome.</para>
  <chapter number="22" style="c"/>
  <para style="s1">Yesu ho pɔwbɔ</para>
  <para style="p">
    <verse number="1" style="v"/>Afei na Yudafo afahyɛ a wodi abodoo a mmɔkaw mfra mu a wɔfrɛ no Twam Afahyɛ no, abɛn. <verse number="2" style="v"/>Saa bere no na asɔfo mpanyin ne mmara no akyerɛkyerɛfo no hwehwɛ ɔkwan a wɔbɛfa so akyere Yesu, akum no, nanso esiane nnipa a na wɔwɔ hɔ no nti, na wosuro.</para>
  <para style="p">
    <verse number="3" style="v"/>Satan kɔhyɛnee Yuda a wɔfrɛ no Iskariot a ɔyɛ asuafo dumien no mu baako no mu. <verse number="4" style="v"/>Yuda kɔɔ asɔfo mpanyin ne Asɔredan no mu awɛmfo mpanyin nkyɛn ne wɔn kosusuw ɔkwan ko a ɔbɛfa so ayi Yesu ama wɔn no ho. <verse number="5" style="v"/>Wɔn ani gyei, penee so sɛ wɔbɛma no sika. <verse number="6" style="v"/>Efi saa bere no, Yuda hwehwɛɛ ɔkwan a ɔbɛfa so ama wɔakyere Yesu bere a, nnipa dodow biara nni ne ho.</para>
  <para style="s1">Twam Afahyɛ ho ahosiesie</para>
  <para style="p">
    <verse number="7" style="v"/>Afei da a wokum twam guan de di abodoo a mmɔkaw nni mu no dui no, <verse number="8" style="v"/>Yesu somaa Petro ne Yohane se, “Monkɔyɛ Twam Afahyɛ aduan a yebedi no.”</para>
  <para style="p">
    <verse number="9" style="v"/>Wobisaa no se, “Ɛhe na wopɛ sɛ yɛkɔyɛ aduan no?”</para>
  <para style="p">
    <verse number="10" style="v"/>Obuaa wɔn se, “Sɛ mudu kurow no mu a, mubehu obi a wakɔ asu reba. Munni nʼakyi nkɔ ofi a ɔbɛkɔ mu no mu <verse number="11" style="v"/>na mummisa ofiwura no se, ‘Yɛn kyerɛkyerɛfo se ɛhe na woasiesie ama ɔne nʼasuafo no sɛ wommedi Twam Afahyɛ aduan no?’ <verse number="12" style="v"/>Ɔde mo bɛkɔ abansoro asa kɛse bi a wɔasiesie mu fɛfɛɛfɛ so. Ɛhɔ na monkɔtow pon no.”</para>
  <para style="p">
    <verse number="13" style="v"/>Wɔkɔɔ kurow no mu no, wohui sɛnea Yesu kae no pɛpɛɛpɛ ma wɔyɛɛ twam aduan no wɔ hɔ.</para>
  <para style="s1">Adidi a etwa to</para>
  <para style="p">
    <verse number="14" style="v"/>Bere no dui no, Yesu ne nʼasuafo no kɔtenatenaa adidipon no ho.</para>
  <para style="p">
    <verse number="15" style="v"/>Wɔtete hɔ no, Yesu ka kyerɛɛ wɔn se, “Mepɛe sɛ me ne mo bɛtena ase, ato nsa adi saa Twam aduan yi, ansa na mahu amane no, akyɛ. <verse number="16" style="v"/>Mereka akyerɛ mo se, saa adidi yi akyi no, merenni Twam aduan yi bio kosi sɛ Onyankopɔn Ahenni no bɛba.”</para>
  <para style="p">
    <verse number="17" style="v"/>Afei Yesu faa kuruwa, daa Onyankopɔn ase na ɔde maa nʼasuafo no kae se, “Munnye na obiara nnom bi. <verse number="18" style="v"/>Mereka akyerɛ mo se, merennom bobesa yi bi bio kosi sɛ Onyankopɔn Ahenni no bɛba.”</para>
  <para style="p">
    <verse number="19" style="v"/>Afei ɔfaa abodoo daa Onyankopɔn ase, bubuu mu de maa nʼasuafo no kae se, “Eyi ne me nipadua a mede rema mo. Munnye nni. Da biara a mubedi saa abodoo yi bi no, momfa nkae me.”</para>
  <para style="p">
    <verse number="20" style="v"/>Saa ara nso na adidi no akyi no, ɔfaa kuruwa kae se, “Kuruwa yi ne me mogya a merehwie agu ama mo sɛ apam foforo a wɔnam so begye mo nkwa. <verse number="21" style="v"/>Nanso mo a mo ne me te adidii ha yi mu baako na obeyi me ama. <verse number="22" style="v"/>Etwa sɛ miwu sɛnea Onyankopɔn ahyehyɛ no, nanso nea obeyi me ama no de, onnue.”</para>
  <para style="p">
    <verse number="23" style="v"/>Asuafo no bisabisaa wɔn ho wɔn ho, pɛe sɛ wohu wɔn mu nea obeyi no ama no.</para>
  <para style="s1">Yesu kasa tia ahomaso</para>
  <para style="p">
    <verse number="24" style="v"/>Asuafo no gyee wɔn ho akyinnye pɛe sɛ wohu wɔn mu nea ɔbɛyɛ kɛse wɔ Onyankopɔn Ahenni a ɛbɛba no mu.</para>
  <para style="p">
    <verse number="25" style="v"/>Yesu tee no, ɔkae se, “Wiase de, atumfo hyɛ wɔn a wodi wɔn so no so ma wɔn nso a wɔhyɛ wɔn so no nso bu wɔn sɛ wɔn adɛɛfo. <verse number="26" style="v"/>Nanso mo de, nea ɔpɛ sɛ ɔyɛ mo so panyin no nyɛ sɛ mo mu akumaa, na nea odi mo so no nso nyɛ mo mu somfo. <verse number="27" style="v"/>Merebisa mo se, nnipa baanu yi mu hena na odi ne yɔnko so, nea ɔte adidipon ho anaa nea ɔsom nea ɔte adidipon no ho no? Nanso me de, mewɔ mo mu sɛ mo somfo. <verse number="28" style="v"/>Me ne mo na afa ɔhaw ne amane mu a, moda so ne me nam. <verse number="29" style="v"/>Mʼagya de ahenni no ama me. Saa ara nso na mede rema mo. <verse number="30" style="v"/>Na mo ne me ato nsa adidi, na moatumi abu Israel mmusuakuw dumien no atɛn.”</para>
  <para style="s1">Yesupa ho nkɔmkyɛ</para>
  <para style="p">
    <verse number="31" style="v"/>Afei Awurae kae se, “Simon, Simon! Monhwɛ yiye na ɔbonsam pɛ sɛ ɔsɔ mo hwɛ. <verse number="32" style="v"/>Nanso wo Simon de, masrɛ ama wo sɛnea ɛbɛyɛ a wobɛkɔ so agye me adi. Sɛ wunu wo ho san ba me nkyɛn a, hyɛ wo nuanom no gyidi mu den.”</para>
  <para style="p">
    <verse number="33" style="v"/>Petro buaa no se, “Awurade, ɛyɛ me pɛ sɛ me ne wo bɛda afiase na sɛ ɛyɛ owu mpo nso a, me ne wo bewu.”</para>
  <para style="p">
    <verse number="34" style="v"/>Yesu nso buaa no se, “Petro, mereka akyerɛ wo se, ɛnnɛ akokɔ remmɔn na woapa me mprɛnsa.”</para>
  <para style="p">
    <verse number="35" style="v"/>Afei Yesu bisaa nʼasuafo no se, “Bere a mesomaa mo a na munkita sikabɔtɔ anaa akwantubɔtɔ na monhyɛ mpaboa no, biribi ho hiaa mo anaa?” Asuafo no buaa no se, “Dabi, biribiara ho anhia yɛn.”</para>
  <para style="p">
    <verse number="36" style="v"/>Yesu ka kyerɛɛ wɔn se, “Afei de, nea ɔwɔ sika no, ɔmfa; nea ɔwɔ akwantubɔtɔ no nso, ɔmfa. Nea onni nkrante no ntɔn ne ntama mfa nkɔtɔ bi. <verse number="37" style="v"/>Na bere adu sɛ, nkɔm a wɔhyɛ faa me ho se, ‘Wɔbɛkan no afra nnebɔneyɛfo mu’ no bɛba mu. Ɛsɛ sɛ nkɔm biara a wɔahyɛ afa me ho no ba mu.”</para>
  <para style="p">
    <verse number="38" style="v"/>Asuafo no ka kyerɛɛ Yesu se, “Awurade, yɛwɔ nkrante abien wɔ ha.” Yesu buae se, “Eye, ɛno ara dɔɔso.”</para>
  <para style="s1">Ngo Bepɔw so mpaebɔ</para>
  <para style="p">
    <verse number="39" style="v"/>Yesu ne nʼasuafo no fii kurow no mu kɔɔ Ngo Bepɔw no so sɛnea ɔtaa yɛ no, na nʼasuafo no ka ne ho. <verse number="40" style="v"/>Woduu hɔ no, ɔka kyerɛɛ nʼasuafo no se, “Mommɔ mpae na moankɔ sɔhwɛ mu.”</para>
  <para style="p">
    <verse number="41" style="v"/>Afei ɔtwee ne ho fii asuafo no ho kɔɔ nkyɛn baabi kɔkotowee, bɔɔ mpae se, <verse number="42" style="v"/>“Agya, sɛ ɛyɛ wo pɛ a, ma saa amanehunu a ɛreba me so yi ntwa me ho nkɔ, nanso ɛnyɛ nea mepɛ, na nea wopɛ na ɛnyɛ.” <verse number="43" style="v"/>Ogu so rebɔ mpae no, ɔbɔfo fi soro bɛhyɛɛ no den.</para>
  <para style="p">
    <verse number="44" style="v"/>Esiane sɛ na Yesu ho yeraw no wɔ Honhom mu no nti, ɔmaa ne mpaebɔ mu yɛɛ den maa ne ho fifiri yɛɛ sɛ mogya atɔwatɔw sosɔw guu fam. <verse number="45" style="v"/>Mpaebɔ no akyi no, ɔkɔɔ asuafo no nkyɛn kɔtoo wɔn sɛ awerɛhow ne ɔbrɛ nti, wɔadeda.</para>
  <para style="p">
    <verse number="46" style="v"/>Ɔkɔtoo wɔn sɛ wɔadeda no, ɔkae se, “Hwɛ! Moadeda? Monsɔre na mommɔ mpae na moankɔ sɔhwɛ mu.”</para>
  <para style="s1">Wɔkyere Yesu</para>
  <para style="p">
    <verse number="47" style="v"/>Yesu gu so rekasa no, nnipadɔm bi a Yuda Iskariot a ɔyɛ asuafo dumien no mu baako di wɔn anim, baa no so. Yuda Iskariot twiw bɛn Yesu yɛɛ no atuu.</para>
  <para style="p">
    <verse number="48" style="v"/>Yesu bisaa no se, “Yuda, ɔdɔ nsɛnkyerɛnne yi so na wonam reyi me ama?”</para>
  <para style="p">
    <verse number="49" style="v"/>Bere a asuafo a wɔwɔ ne ho no huu nea ɛreba no, wobisaa no se, “Awurade, yentwitwa wɔn nkrante anaa?” <verse number="50" style="v"/>Asuafo no mu baako twaa ɔsɔfo panyin no somfo no aso nifa.</para>
  <para style="p">
    <verse number="51" style="v"/>Yesu ampɛ nea osuani no yɛe no nti, ɔka kyerɛɛ wɔn se, “Munnyae nea mopɛ sɛ moyɛ no.” Ɔfaa ɔsomfo no aso no de taree hɔ bio. <verse number="52" style="v"/>Yesu bisaa asɔfo mpanyin ne asɔredan sohwɛfo mpanyin ne Yudafo mpanyimfo no asomfo a wɔbaa ne so no se, “Meyɛ odwotwafo na mode nkrante ne nkontimmaa aba me so? <verse number="53" style="v"/>Bere a na me ne mo wɔ asɔredan mu no, moankyere me; afei na mo bere aso a ɔbonsam nam ne tumi so reyɛ adwuma ampa.”</para>
  <para style="s1">Petro pa Yesu</para>
  <para style="p">
    <verse number="54" style="v"/>Afei wɔkyeree Yesu de no kɔɔ ɔsɔfo panyin fi. Bere a wɔde no rekɔ no, Petro gyee ne ho kaa akyiri. <verse number="55" style="v"/>Petro duu ɔsɔfo panyin no fi hɔ no, na asraafo no asɔ ogya wɔ adiwo hɔ a wɔreto; ɔno nso kɔtoo bi.</para>
  <para style="p">
    <verse number="56" style="v"/>Abeawa bi huu Petro sɛ ɔreto ogya no bi no, ɔhwɛɛ no dinn kae se, “Saa ɔbarima yi yɛ Yesu akyidifo no mu baako.”</para>
  <para style="p">
    <verse number="57" style="v"/>Petro sanee se, “Awuraa, minnim saa ɔbarima yi baabiara.”</para>
  <para style="p">
    <verse number="58" style="v"/>Ankyɛ koraa na obi foforo nso huu no kae se, “Woyɛ nʼakyidifo no mu baako.” Petro bua see no se, “Dabi, menka wɔn ho.”</para>
  <para style="p">
    <verse number="59" style="v"/>Ɛbɛyɛ dɔnhwerew akyi no, obi foforo nso san huu no ka sii so dua se, “Akyinnye biara nni ho sɛ saa damfo yi ka Yesu asuafo no ho, efisɛ, ɔno nso yɛ Galileani na ne kasa koraa da no adi.”</para>
  <para style="p">
    <verse number="60" style="v"/>Petro sanee ne mprɛnsa so se, “Owura, asɛm a woreka yi nyɛ nokware.” Nʼano ansi koraa na akokɔ bɔnee.</para>
  <para style="p">
    <verse number="61" style="v"/>Saa bere no ara mu na Yesu twaa nʼani hwɛɛ Petro anim. Ɛhɔ ara na Petro kaee asɛm a Yesu ka kyerɛɛ no se, “Ɛnnɛ, akokɔ remmɔn na woapa me mprɛnsa” no. <verse number="62" style="v"/>Petro de awerɛhow fii adi kosui.</para>
  <para style="s1">Yesu ho fɛwdi</para>
  <para style="p">
    <verse number="63" style="v"/>Mmarima a na wɔrewɛn Yesu no dii ne ho fɛw, kyekyeree nʼani, bobɔɔ no, <verse number="64" style="v"/>san bisaa no se, “Odiyifo, hena na ɔbɔɔ wo? Kyerɛ yɛn.” <verse number="65" style="v"/>Wɔkɔɔ so yeyaw no kaa abususɛm ahorow guu ne so.</para>
  <para style="s1">Yesu gyina baguafo anim</para>
  <para style="p">
    <verse number="66" style="v"/>Ade kyee no, Yudafo mpanyin ne mmara no akyerɛkyerɛfo no hyiae ma wɔde Yesu baa wɔn anim <verse number="67" style="v"/>bisaa no se, “Sɛ wone Kristo no a, ka kyerɛ yɛn.” Yesu buaa wɔn se, “Sɛ meka se mene Kristo no a, morennye nni, <verse number="68" style="v"/>na sɛ mibisa mo nso a, moremmua me. <verse number="69" style="v"/>Na efi saa bere yi mubehu Onipa Ba no sɛ ɔte Onyame Tumfo no nifa so.”</para>
  <para style="p">
    <verse number="70" style="v"/>Ɔkaa saa no, wɔn nyinaa bisaa no bio se, “Ɛnne na wone Onyankopɔn Ba no anaa?” Obuaa wɔn se, “Nea moreka no yɛ nokware.”</para>
  <para style="p">
    <verse number="71" style="v"/>Eyi ma wɔkae se, “Adanse bɛn na ehia yɛn bio? Yɛate afi ɔno ankasa anom.”</para>
  <chapter number="23" style="c"/>
  <para style="s1">Wɔde Yesu kɔ Pilato anim</para>
  <para style="p">
    <verse number="1" style="v"/>Afei baguafo no sɔre de Yesu kɔɔ Pilato anim. <verse number="2" style="v"/>Wofii ase totoo nʼano se, “Saa onipa yi tu nkurɔfo aso. Ɔmpene so sɛ ɔmanfo tua tow ma Kaesare aban, na ɔfrɛ ne ho sɛ ɔhene Kristo no.”</para>
  <para style="p">
    <verse number="3" style="v"/>Eyi maa Pilato bisaa no se, “Wone Yudafo hene no anaa?” Yesu buaa no se, “Ɛno ara na woaka no.”</para>
  <para style="p">
    <verse number="4" style="v"/>Pilato ka kyerɛɛ asɔfo mpanyin ne nnipadɔm no se, “Minhu asɛm biara a megyina so abu onipa yi fɔ.”</para>
  <para style="p">
    <verse number="5" style="v"/>Nanso wɔn bo antɔ wɔn yam kɔɔ so kae se, “Ɔyɛ ɔmammɔfo. Baabiara a ɔkɔ no, ɔnam ne nkyerɛkyerɛ so de hwanyan nnipa no tia aban. Ɔde ne nkyerɛkyerɛ yi fi Galilea bɛfaa Yudeaman mu nyinaa abedu Yerusalem ha.”</para>
  <para style="p">
    <verse number="6" style="v"/>Pilato tee asɛm yi no, obisae se, “Onipa yi yɛ Galileani anaa?”</para>
  <para style="s1">Wɔde Yesu kɔ Herode anim</para>
  <para style="p">
    <verse number="7" style="v"/>Bere a wɔka kyerɛɛ Pilato se Yesu yɛ Galileani no, ɔka kyerɛɛ wɔn se, sɛ ɛte saa de a, wɔmfa no nkɔ ɔhene Herode anim, efisɛ, Galilea hyɛ nʼase. Saa bere no ara nso na ɔhene Herode wɔ Yerusalem. <verse number="8" style="v"/>Esiane sɛ wate Yesu ho asɛm na osusuw nso sɛ, sɛ ɔba nʼanim a, ɔbɛyɛ anwonwade akyerɛ no no nti, bere a ohuu no no, nʼani gyei yiye, efisɛ, na ɔpɛe sɛ obehu no no, akyɛ.</para>
  <para style="p">
    <verse number="9" style="v"/>Wobisabisaa Yesu nsɛm bebree nanso emu biara nni hɔ a oyii ano. <verse number="10" style="v"/>Asɔfo mpanyin no ne mmara no akyerɛkyerɛfo no kɔɔ so ara kaa nsɛm a ennim guu no so.</para>
  <para style="p">
    <verse number="11" style="v"/>Herode ne nʼasomfo no bɔɔ Yesu adapaa, dii ne ho fɛw. Afei Herode hyehyɛɛ no sɛ ɔhene san de no kɔmaa Pilato. <verse number="12" style="v"/>Da no ara, Herode ne Pilato a anka wɔyɛ aka no, bɔɔ mu.</para>
  <para style="s1">Pilato di ma Yesu</para>
  <para style="p">
    <verse number="13" style="v"/>Wɔde Yesu kɔmaa Pilato no, ɔfrɛɛ asɔfo mpanyin ne Yudafo mpanyin ne nnipadɔm no, <verse number="14" style="v"/>ka kyerɛɛ wɔn se, “Mode onipa yi brɛɛ me se, ɔyɛ obi a ɔnam ne nkyerɛkyerɛ so hwanyan nnipa, tia aban. Mahwehwɛ nsɛm a moka guu ne so mu wɔ mo anim nanso, minhu afobusɛm biara a megyina so mabu no fɔ. <verse number="15" style="v"/>Saa ara nso na Herode annya asɛm bi annyina so ammu no fɔ a ɛno nti, wasan de no abrɛ yɛn yi. Ɔnyɛɛ bɔne biara a ɛsɛ sɛ migyina so bu no kumfɔ. <verse number="16" style="v"/>Mɛbɔ no mmaa na magyaa no.”</para>
  <para style="p">
    <verse number="17" style="v"/>Twam Afahyɛ biara, Pilato gyaa odeduani baako ma wɔn. <verse number="18" style="v"/>Pilato kasa no akyi no, nnipadɔm no nyinaa bɔ gyee so se, “Kum no, na gyaa Baraba ma yɛn.” <verse number="19" style="v"/>Baraba yi yɛ obi a ɔhwanyan ɔman na ɔsan dii awu nti, wɔde no too afiase.</para>
  <para style="p">
    <verse number="20" style="v"/>Pilato kɔɔ so di maa Yesu pɛe sɛ ogyaa no. <verse number="21" style="v"/>Nanso wɔsan bɔ gyee so bio se, “Bɔ no asɛnnua mu! Bɔ no asɛnnua mu!”</para>
  <para style="p">
    <verse number="22" style="v"/>Obisaa wɔn ne mprɛnsa so se, “Adɛn? Dɛn bɔne na wayɛ? Minhu afobusɛm biara a megyina so abu no kumfɔ. Mɛbɔ no mmaa na magyaa no.”</para>
  <para style="p">
    <verse number="23" style="v"/>Nanso wɔbɔ gyee so ara maa wɔn nne bu faa Pilato de no so se, ɔmmɔ no asɛnnua mu.</para>
  <para style="p">
    <verse number="24" style="v"/>Enti Pilato penee wɔn abisade no so maa wɔn. <verse number="25" style="v"/>Wogyaee Baraba a esiane sɛ ɔhwanyanee ɔman san dii awu no nti, wɔde no too afiase no maa wɔn. Na ɔde Yesu maa wɔn sɛnea wɔpɛ no.</para>
  <para style="s1">Yesu asɛnnuambɔ</para>
  <para style="p">
    <verse number="26" style="v"/>Afei wɔde Yesu rekɔ akɔbɔ no asɛnnua mu no, wohyiaa Kireneni bi a wɔfrɛ no Simon sɛ ofi afum reba Yerusalem. Wɔkyeree no, hyɛɛ no ma ɔsoaa Yesu asɛnnua no wɔ ne kɔn ho, dii nʼakyi. <verse number="27" style="v"/>Nnipadɔm a, mmea a wɔresu retwa agyaadwo fra wɔn mu no, tu dii nʼakyi.</para>
  <para style="p">
    <verse number="28" style="v"/>Yesu danee ne ho ka kyerɛɛ wɔn se, “Yerusalem mmea, munnsu me na munsu mo ho ne mo mma. <verse number="29" style="v"/>Na wɔka se, ‘Bere bi bɛba a, ɛbɛyɛ bere pa ama abonini.’ <verse number="30" style="v"/>Saa bere no na wɔbɛka akyerɛ mmepɔw se, ‘Dwiriw gu yɛn so,’ ne nkoko nso se, ‘Kata yɛn so!’ <verse number="31" style="v"/>Na sɛ wɔde eyi yɛ me a meyɛ dumono no a, dɛn na wɔde bɛyɛ mo a moyɛ duwui?” <verse number="32" style="v"/>Bere a wɔde Yesu rekɔ no, wɔde nnebɔneyɛfo baanu bi kaa ne ho sɛ wonkokum wɔn.</para>
  <para style="p">
    <verse number="33" style="v"/>Woduu faako a wɔfrɛ hɔ Golgota no, wɔbɔɔ ɔne nnebɔneyɛfo baanu no asɛnnua mu a ɔbaako wɔ ne nifa na ɔbaako nso wɔ ne benkum.</para>
  <para style="p">
    <verse number="34" style="v"/>Yesu kae se, “Agya, fa kyɛ wɔn, efisɛ, wonnim nea wɔreyɛ.” Afei asraafo no kyekyɛɛ ne ntade mu bɔɔ so ntonto fae. <verse number="35" style="v"/>Saa bere no na nnipadɔm no gyinagyina hɔ rehwɛ no. Yudafo mpanyimfo no dii ne ho fɛw se, “Ogyee ebinom nkwa; sɛ ose ɔno ne Kristo, Onyankopɔn Ba no a, onnye ne ho nkwa na yɛnhwɛ.”</para>
  <para style="p">
    <verse number="36" style="v"/>Asraafo no nso dii ne ho fɛw de nsa a ɛkeka bi brɛɛ no, <verse number="37" style="v"/>kae se, “Sɛ wone Yudafo hene no a, gye wo ho nkwa.”</para>
  <para style="p">
    <verse number="38" style="v"/>Wɔkyerɛw saa asɛm yi “Yudafo Hene No Ni!” bɔɔ nʼatifi wɔ asɛnnua no so.</para>
  <para style="p">
    <verse number="39" style="v"/>Nnebɔneyɛfo baanu a na wɔn nso wɔabɔ wɔn asɛnnua mu no mu baako dii Yesu ho fɛw se, “Ɛnyɛ wo ne Kristo no? Gye wo ho na gye yɛn nso.”</para>
  <para style="p">
    <verse number="40" style="v"/>Nanso ɔdebɔneyɛfo a ɔka ho no, kaa nʼanim se, “Wunsuro Onyankopɔn? Hu sɛ yɛn nyinaa wɔ afobu koro no ara mu. <verse number="41" style="v"/>Yɛn de, saa asotwe yi fata yɛn; yɛn bɔne so akatua na yɛanya yi, na oyi de, ɔnyɛɛ bɔne biara.” <verse number="42" style="v"/>Ɔsan kae se, “Yesu, sɛ wudu wʼahenni mu a, kae me.”</para>
  <para style="p">
    <verse number="43" style="v"/>Yesu buaa no se, “Merehyɛ wo bɔ sɛ, ɛnnɛ, wobɛka me ho wɔ Paradise.”</para>
  <para style="s1">Yesu wu</para>
  <para style="p">
    <verse number="44" style="v"/>Eduu owigyinae no, asase no so nyinaa duruu sum kabii kosii nnɔn abiɛsa. <verse number="45" style="v"/>Owia duruu sum na ntama a etwa asɔredan no mu nso mu tew abien.</para>
  <para style="p">
    <verse number="46" style="v"/>Yesu teɛɛm dennen se, “Agya, wo nsam na mede me honhom mehyɛ!” Ɔkaa eyi no, ogyaa mu.</para>
  <para style="p">
    <verse number="47" style="v"/>Asraafo panyin a na ogyina hɔ no huu nea asi no, oyii Onyankopɔn ayɛ se, “Ampa ara, saa onipa yi yɛ ɔtreneeni.”</para>
  <para style="p">
    <verse number="48" style="v"/>Nnipa a wɔbaa hɔ bɛhwɛɛ Yesu asɛnnuambɔ no hui sɛ wawu no, wɔde awerɛhow fii hɔ kɔe. <verse number="49" style="v"/>Saa bere no na Yesu nnamfo ne mmea bi a wodii nʼakyi fi Galilea bae no gyinagyina akyirikyiri baabi rehwɛ nea ɛrekɔ so no nyinaa.</para>
  <para style="s1">Wosie Yesu</para>
  <para style="p">
    <verse number="50" style="v"/>Na ɔbarima bi wɔ hɔ a wɔfrɛ no Yosef a ofi Arimatea a ɛwɔ Yudaman mu. Saa ɔbarima yi, na ɔyɛ onipa pa a ɔteɛ wɔ Onyankopɔn anim a na ɔretwɛn Onyankopɔn Ahenni a ɛbɛba no. <verse number="51" style="v"/>Ɛwom sɛ na ɔyɛ Yudafo baguafo no mu baako de, nanso wampene gyinae a wosisii ne nea wɔyɛe no so. <verse number="52" style="v"/>Ɔkɔɔ Pilato nkyɛn kɔsrɛɛ Yesu amu no. <verse number="53" style="v"/>Ɔma woyii Yesu amu no maa no, na ɔde nwera kyekyeree no de no kɔtoo ɔboda bi a obiara nnaa mu da no mu. <verse number="54" style="v"/>Wosiee Yesu Fida a na Yudafo resiesie wɔn ho atwɛn Homeda no.</para>
  <para style="p">
    <verse number="55" style="v"/>Wosiee amu no wiei no, mmea a wodi Yesu akyi fi Galilea no ne Yosef kɔhwɛɛ faako a wɔde no toe ne sɛnea wosiee no fae. <verse number="56" style="v"/>Saa mmea yi san wɔn akyi kɔɔ fie kɔhwehwɛɛ nnuhuam ne ngo a wɔde besiesie Yesu amu no nanso esiane sɛ na Homeda no adu nti, wɔtenaa ase komm sɛnea Yudafo mmara kyerɛ no.</para>
  <chapter number="24" style="c"/>
  <para style="s1">Owusɔre</para>
  <para style="p">
    <verse number="1" style="v"/>Kwasida anɔpahema, mmea no de nnuhuam ne ngo no kɔɔ ɔboda no so. <verse number="2" style="v"/>Woduu hɔ no, wohui sɛ wɔapirew ɔbo a wɔde hinii ɔboda no ano no afi hɔ. <verse number="3" style="v"/>Na wɔkɔɔ ɔboda no mu no, na Yesu amu no nna hɔ.</para>
  <para style="p">
    <verse number="4" style="v"/>Wɔde ahodwiriw gyina hɔ no, amonom hɔ ara, mmarima baanu bi a wɔhyehyɛ ntade fitafitaa a ani hyerɛn begyinagyinaa wɔn nkyɛn. <verse number="5" style="v"/>Mmea yi koma tui na wɔkotokotow wɔn na mmarima no bisaa wɔn se, “Adɛn nti na morehwehwɛ ɔteasefo wɔ awufo mu? <verse number="6-7" style="v"/>Onni ha. Wasɔre! Monnkae asɛm a ɔka kyerɛɛ mo bere a na ɔwɔ Galilea no se, ‘Etwa sɛ wɔde Kristo no hyɛ nnebɔneyɛfo nsa na wɔbɔ no asɛnnua mu na ne nnansa so wasɔre bio no?’ ”</para>
  <para style="p">
    <verse number="8" style="v"/>Mmea no kaee asɛm no no, <verse number="9" style="v"/>wɔde ahoɔhare fii ɔboda no so bɛkaa nea wohui no nyinaa kyerɛɛ asuafo dubaako no ne wɔn a wɔwɔ hɔ no nyinaa. <verse number="10" style="v"/>Mmea a wɔkɔɔ ɔboda no so a wɔbɛkaa saa asɛm yi no ne Maria Magdalene ne Yohana ne Yakobo ne na Maria ne afoforo bi. <verse number="11" style="v"/>Wɔn nsɛm a wɔbɛkae no yɛɛ wɔn sɛ anansesɛm bi enti wɔannye anni.</para>
  <para style="p">
    <verse number="12" style="v"/>Ɛwom sɛ nnipa no annye asɛm no anni de, nanso Petro de, otuu mmirika kɔɔ ɔboda no so, kotow hwɛɛ mu, hui sɛ nwera a wɔde kyekyeree Yesu ho no gu hɔ. Ɔsan baa fie a na ɔnte nea ohui no ase.</para>
  <para style="s1">Emaus kwan so</para>
  <para style="p">
    <verse number="13" style="v"/>Da no ara asuafo no mu baanu siim sɛ wɔrekɔ akuraa bi a wɔfrɛ no Emaus a efi Yerusalem rekɔ hɔ no bɛyɛ sɛ akwansin ason. <verse number="14" style="v"/>Wɔrekɔ no nyinaa na asɛm a asi no ho nkɔmmɔ ara na wɔredi. <verse number="15" style="v"/>Wogu so redi nkɔmmɔ na wɔregye wɔn ho akyinnye no, Yesu bɛkaa wɔn ho ne wɔn bɔɔ anan kɔe. <verse number="16" style="v"/>Wohui sɛ obi ka wɔn ho de, nanso wɔantumi anhu sɛ ɛyɛ Yesu.</para>
  <para style="p">
    <verse number="17" style="v"/>Obisaa wɔn se, “Nkɔmmɔ bɛn na moredi a mo werɛ ahow mo ho yi?” <verse number="18" style="v"/>Na wɔn mu baako a wɔfrɛ no Kleopa bisaa no se, “Wo nko ara ne ɔhɔho a wowɔ Yerusalem a wontee nsɛm a asisi hɔ nnansa yi no?”</para>
  <para style="p">
    <verse number="19" style="v"/>Obisaa wɔn se, “Nsɛm bɛn?” Wobuaa no se, “Nsɛm a ɛfa Nasaretni Yesu a ɔyɛ odiyifo a ɔwɔ tumi wɔ nneyɛe ne ɔkasa mu wɔ Onyankopɔn ne nnipa nyinaa anim no ho, <verse number="20" style="v"/>ne sɛnea asɔfo mpanyin ne yɛn mpanyimfo kyeree no de no kɔɔ aban mu sɛ wommu no kumfɔ a wɔbɔɔ no asɛnnua mu no ho. <verse number="21" style="v"/>Yɛn de, na yɛn ani da so sɛ ɔno na ɔrebegye Israel, na bio nnansa ni a saa asɛm yi sii. <verse number="22" style="v"/>Na mmea bi nso a wɔyɛ Yesu akyidifo sɛ yɛn ara ama yɛn ho adwiriw yɛn. Wotuaa nhema kɔɔ ɔboda no so, <verse number="23" style="v"/>nanso wɔanhu nʼamu no. Wɔsan bɛka kyerɛɛ yɛn se, wɔahu ɔsoro abɔfo ma wɔaka akyerɛ wɔn se, Yesu te ase. <verse number="24" style="v"/>Yɛn mu binom tuu mmirika kɔhwɛe na ampa ara, na Yesu amu no nni hɔ sɛnea mmea no kae no ara pɛ.”</para>
  <para style="p">
    <verse number="25" style="v"/>Yesu ka kyerɛɛ wɔn se, “Adwenemuharefo a munni gyidi; ɛyɛ mo den sɛ mubegye nea adiyifo no aka no nyinaa adi. <verse number="26" style="v"/>Wɔanhyɛ ho nkɔm sɛ, ɛsɛ sɛ Kristo no behu amane ansa na wakɔ nʼanuonyam mu anaa?” <verse number="27" style="v"/>Na ofii Mose ne adiyifo no so kyerɛkyerɛɛ wɔn nsɛm a ɛfa ne ho wɔ Kyerɛwsɛm no mu no nyinaa ase.</para>
  <para style="p">
    <verse number="28" style="v"/>Woduu Emaus kurotia no, Yesu pɛe sɛ anka ɔtoa nʼakwantu no so. <verse number="29" style="v"/>Nanso wɔsrɛɛ no, san no sɛ ɔnna wɔn nkyɛn, efisɛ, na ade reyɛ asa nti, ɔsanee ne wɔn kɔɔ fie. <verse number="30" style="v"/>Bere a wɔte adidii no, Yesu bɔɔ mpae, daa Onyankopɔn ase, faa abodoo bubuu mu de maa wɔn. <verse number="31" style="v"/>Amonom, wɔn ani so tetew wɔn maa afei wohui sɛ ɛyɛ Yesu. Ɛhɔ ara, otu yerae.</para>
  <para style="p">
    <verse number="32" style="v"/>Na afei wosisesisee wɔn ho wɔn ho sɛnea Kyerɛwsɛm no mu nsɛm a ɔka kyerɛɛ wɔn bere a na wɔnam kwan so no si fa kaa wɔn koma no.</para>
  <para style="p">
    <verse number="33" style="v"/>Ntɛm ara, wɔsan wɔn akyi baa Yerusalem bɛtoo asuafo dubaako no ne wɔn a na wɔka wɔn ho no sɛ wɔahyia. <verse number="34" style="v"/>Woduu hɔ no, wɔbɔɔ wɔn amanneɛ se, “Ampa ara, Awurade asɔre afi awufo mu. Wayi ne ho adi akyerɛ Simon.”</para>
  <para style="p">
    <verse number="35" style="v"/>Baanu a wofi Emaus bae no nso bɔɔ wɔn amanneɛ sɛnea Yesu bɛtoo wɔn Emaus kwan so na wɔantumi anhu sɛ ɛyɛ ɔno kosii bere a obubuu abodoo mu de maa wɔn no ansa.</para>
  <para style="s1">Yesu yi ne ho adi bio</para>
  <para style="p">
    <verse number="36" style="v"/>Wogu so rebɔ amanneɛ no, prɛko pɛ, Yesu bepuee hɔ, kyiaa wɔn se, “Asomdwoe nka mo!” <verse number="37" style="v"/>Wɔn nyinaa bobɔɔ birim, suroe efisɛ, na wosusuw sɛ wɔahu ɔsaman.</para>
  <para style="p">
    <verse number="38" style="v"/>Obisaa wɔn se, “Adɛn na mo koma atutu na munnye nni nso sɛ ɛyɛ me? <verse number="39" style="v"/>Monhwɛ me nsam ne me nan. Ɛyɛ me! Momfa mo nsa nka me nhwɛ; efisɛ, ɔsaman nni honam ne nnompe sɛnea muhu sɛ mewɔ bi yi.”</para>
  <para style="p">
    <verse number="40" style="v"/>Ɔkasa wiei no, ɔde ne nsa ne ne nan kyerɛɛ wɔn. <verse number="41" style="v"/>Anigyetraso ne ahodwiriw nti, amma wɔannye anni sɛ ɛyɛ ɔno. Obisaa wɔn se, “Mowɔ biribi wɔ ha a mubedi anaa?”</para>
  <para style="p">
    <verse number="42" style="v"/>Wɔmaa no apataa sin bi a wɔatoto <verse number="43" style="v"/>ma ogye wee wɔ wɔn anim hɔ ara.</para>
  <para style="p">
    <verse number="44" style="v"/>Na ɔka kyerɛɛ wɔn se, “Eyi ne me nsɛm a meka kyerɛɛ mo bere a na me ne mo wɔ hɔ no se, ɛsɛ sɛ biribiara a wɔakyerɛw afa me ho wɔ Mose Mmara ne Adiyifo nhoma ne Nnwom mu no ba mu.”</para>
  <para style="p">
    <verse number="45" style="v"/>Afei obuee wɔn adwene mu ma wɔtee Kyerɛwsɛm a ɛfa ne ho no ase. <verse number="46" style="v"/>Ɔka kyerɛɛ wɔn se, “Wɔakyerɛw se, ɛsɛ sɛ Kristo no hu amane na owu na ne nnansa so, wasɔre afi awufo mu. <verse number="47" style="v"/>Na wobefi ase wɔ Yerusalem de ne din akɔka adwensakra ne bɔnefafiri ho nsɛm akyerɛ amansan. <verse number="48" style="v"/>Mone eyinom nyinaa ho adansefo.</para>
  <para style="p">
    <verse number="49" style="v"/>“Mɛsoma Honhom Kronkron no na waba mo so sɛnea mʼagya hyɛɛ ho bɔ no. Na monnkɔ baabiara; montena ha nkosi sɛ Honhom Kronkron no de tumi a efi soro no bɛba abɛhyɛ mo ma.”</para>
  <para style="s1">Yesu sorokɔ</para>
  <para style="p">
    <verse number="50" style="v"/>Yesu ne asuafo no bɔɔ anan koduu Betania kurotia na ɔmaa ne nsa so hyiraa wɔn. <verse number="51" style="v"/>Ogu so rehyira wɔn no wɔmaa no so kɔɔ soro. <verse number="52" style="v"/>Na wɔsɔree no de anigye san kɔɔ Yerusalem. <verse number="53" style="v"/>Na daa wɔwɔ asɔredan no mu hɔ yi Onyankopɔn ayɛ.</para>
</usx>
