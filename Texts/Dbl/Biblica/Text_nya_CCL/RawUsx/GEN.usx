<?xml version="1.0" encoding="UTF-8"?>
<usx version="2.6">
  <book code="GEN" style="id">- The Word of God in Contemporary Chichewa (Mawu a Mulungu mu Chichewa Chalero)</book>
  <para style="rem">Copyright © 2002, 2016 Biblica, Inc.</para>
  <para style="h">GENESIS</para>
  <para style="toc1">Genesis</para>
  <para style="toc2">Genesis</para>
  <para style="toc3">Gen</para>
  <para style="mt1">Genesis</para>
  <chapter number="1" style="c"/>
  <para style="s1">Chiyambi cha Chilengedwe</para>
  <para style="pi">
    <verse number="1" style="v"/>Pachiyambi Mulungu analenga kumwamba ndi dziko lapansi. <verse number="2" style="v"/>Dziko lapansi linali losakonzedwa ndi lopanda kanthu. Mdima wandiweyani unakuta nyanja ndipo Mzimu wa Mulungu unkayendayenda pamwamba pa madziwo.</para>
  <para style="b"/>
  <para style="li">
    <verse number="3" style="v"/>Pamenepo Mulungu anati, “Kuwale” ndipo kunawaladi. <verse number="4" style="v"/>Mulungu anaona kuti kuwalako kunali bwino ndipo Iye analekanitsa kuwala ndi mdima. <verse number="5" style="v"/>Mulungu anatcha kuwalako “usana” ndipo mdima anawutcha “usiku.” Ndipo panali madzulo ndiponso mmawa pa tsiku loyamba.</para>
  <para style="li">
    <verse number="6" style="v"/>Kenaka Mulungu anati, “Pakhale thambo pakati pa madzi kuti lilekanitse madzi a mʼmwamba ndi madzi a pansi.” <verse number="7" style="v"/>Ndipo Mulungu anapanga thambo nalekanitsa madzi amene anali pansi ndi pamwamba pa thambo lija, ndipo zinachitikadi. <verse number="8" style="v"/>Mulungu anatcha thambo lija “kumwamba.” Ndipo panali madzulo ndiponso mmawa pa tsiku lachiwiri.</para>
  <para style="li">
    <verse number="9" style="v"/>Mulungu anati, “Madzi a pansi pa thambo asonkhane pa malo amodzi kuti mtunda uwoneke,” ndipo zinachitikadi. <verse number="10" style="v"/>Mulungu anawutcha mtundawo “dziko,” madzi osonkhana pamodziwo anawatcha “nyanja.” Ndipo Mulungu anaona kuti zinali bwino.</para>
  <para style="pi">
    <verse number="11" style="v"/>Kenaka Mulungu anati, “Dziko libereke zomera zobala mbewu, mitengo yobala zipatso za mbewu, molingana ndi mitundu yake.” Ndipo zinachitikadi. <verse number="12" style="v"/>Dziko linabereka zomera zokhala ndi mbewu monga mwa mitundu yake ndi mitengo yokhala ndi zipatso za mbewu mʼkati mwake monga mwa mitundu yake. Ndipo Mulungu anaona kuti zinali bwino. <verse number="13" style="v"/>Ndipo panali madzulo ndiponso mmawa pa tsiku lachitatu.</para>
  <para style="li">
    <verse number="14" style="v"/>Mulungu anati, “Pakhale zowunikira kuthambo kuti zilekanitse usana ndi usiku. Ndipo zimenezi zikhale zizindikiro zoonetsa nyengo, masiku ndi zaka; <verse number="15" style="v"/>zikhale kuthambo kuti ziwunikire pa dziko lapansi. Ndipo zinachitikadi.” <verse number="16" style="v"/>Mulungu anapanga zowunikira zazikulu ziwiri; chachikulu chilamulire usana ndi chachingʼono chilamulire usiku. Iye anapanganso nyenyezi. <verse number="17" style="v"/>Mulungu anaziyika mlengalenga kuti ziziwunikira pa dziko lapansi, <verse number="18" style="v"/>kuti zilamulire usana ndi usiku, ndi kuti zilekanitse kuwala ndi mdima. Mulungu anaona kuti zinali bwino. <verse number="19" style="v"/>Ndipo panali madzulo ndiponso mmawa pa tsiku lachinayi.</para>
  <para style="li">
    <verse number="20" style="v"/>Mulungu anati, “Mʼmadzi mukhale zamoyo zochuluka ndipo mbalame ziwuluke mlengalenga pamwamba pa dziko lapansi.” <verse number="21" style="v"/>Choncho Mulungu analenga zamoyo zikuluzikulu za mʼnyanja ndi chamoyo chamtundu uliwonse chokhala mʼmadzi ndi mbalame iliyonse ya mapiko monga mwa mtundu wake. Mulungu anaona kuti zinali bwino. <verse number="22" style="v"/>Mulungu anazidalitsa nati, “Muswane, ndi kudzaza mʼmadzi a mʼnyanja, ndipo mbalame zichuluke pa dziko lapansi.” <verse number="23" style="v"/>Ndipo panali madzulo ndiponso mmawa pa tsiku lachisanu.</para>
  <para style="li">
    <verse number="24" style="v"/>Kenaka Mulungu anati, “Dziko lapansi litulutse zolengedwa zamoyo monga mwa mitundu yawo: ziweto, zolengedwa zokwawa ndi nyama zakuthengo, iliyonse monga mwa mtundu wake.” Ndipo zinaterodi. <verse number="25" style="v"/>Mulungu anapanga nyama zakuthengo monga mwa mitundu yawo, nyama zoweta monga mwa mitundu yawo ndi nyama zokwawa monga mwa mitundu yawo. Ndipo Mulungu anaona kuti zinali bwino.</para>
  <para style="pi">
    <verse number="26" style="v"/>Zitatha izi Mulungu anati, “Tipange munthu mʼchifanizo chathu, mofanana ndi ife kuti alamulire nsomba za mʼnyanja, mbalame zamlengalenga, nyama zonse zoweta ndi zonse zokwawa za pa dziko lapansi ndi zamoyo zonse zakutchire.”</para>
  <para style="q1">
    <verse number="27" style="v"/>Ndipo Mulungu analenga munthu mʼchifanizo chake.</para>
  <para style="q2">Anawalengadi mʼchifanizo cha Mulungu;</para>
  <para style="q2">analenga iwo, mwamuna ndi mkazi.</para>
  <para style="pi">
    <verse number="28" style="v"/>Mulungu anawadalitsa nati kwa iwo, “Muberekane, muchulukane, mudzaze dziko lapansi ndipo muligonjetse. Mulamulire nsomba zamʼnyanja, mbalame zamlengalenga ndi cholengedwa chamoyo chilichonse chimene chimayenda mokwawa pa dziko lapansi.”</para>
  <para style="pi">
    <verse number="29" style="v"/>Kenaka Mulungu anati, “Ine ndakupatsani chomera chilichonse cha pa dziko lapansi chimene chili ndi mbewu komanso mtengo uliwonse wobala zipatso zokhala ndi mbewu mʼkati mwake kuti zikhale chakudya chanu. <verse number="30" style="v"/>Ndaperekanso msipu kwa nyama zonse za pa dziko lapansi ndi kwa mbalame zamlengalenga ndi kwa cholengedwa chamoyo chilichonse chimene chimakwawa, chilichonse chimene chili ndi moyo.” Ndipo zinachitikadi.</para>
  <para style="pi">
    <verse number="31" style="v"/>Mulungu anaona zonse zimene anazilenga kuti zinali zabwino kwambiri. Ndipo panali madzulo ndiponso mmawa, tsiku lachisanu ndi chimodzi.</para>
  <para style="b"/>
  <chapter number="2" style="c"/>
  <para style="pi">
    <verse number="1" style="v"/>Motero kumwamba, dziko lapansi ndi zonse za mʼmenemo zinatha kulengedwa monga mwa kuchuluka kwawo.</para>
  <para style="b"/>
  <para style="li">
    <verse number="2" style="v"/>Pofika tsiku lachisanu ndi chiwiri Mulungu anamaliza ntchito zonse zimene ankagwira ndipo pa tsiku lachisanu ndi chiwiri anapumula ku ntchito zake zonse. <verse number="3" style="v"/>Ndipo Mulungu anadalitsa tsiku lachisanu ndi chiwiri nalipatula, chifukwa pa tsiku limeneli Iye anapumula ku ntchito yonse yolenga imene anayigwira.</para>
  <para style="s1">Adamu ndi Hava</para>
  <para style="p">
    <verse number="4" style="v"/>Mbiri ya momwe kumwamba ndi dziko lapansi zinalengedwera pa tsiku lija Yehova Mulungu ankazilenga ndi iyi:</para>
  <para style="b"/>
  <para style="p">Yehova Mulungu atapanga dziko lapansi ndi kumwamba, <verse number="5" style="v"/>zitsamba zinali zisanamere ndipo chomera chilichonse chinali chisanamerenso popeza Yehova Mulungu anali asanagwetse mvula pa dziko lapansi. Panalibe munthu wolima nthaka, <verse number="6" style="v"/>koma kasupe ankatuluka mʼnthaka ndi kuthirira pa dziko lonse. <verse number="7" style="v"/>Tsono Yehova Mulungu anawumba munthu kuchokera ku dothi nawuziramo mpweya wamoyo mʼmphuno mwake ndipo munthuyo anakhala wamoyo.</para>
  <para style="p">
    <verse number="8" style="v"/>Kenaka Yehova Mulungu anatsekula munda wa Edeni chakummawa; kumeneko anayikako munthu amene anamupanga uja. <verse number="9" style="v"/>Ndipo Yehova Mulungu anameretsa mʼmundamo mitengo ya mitundu yonse. Inali mitengo yokongola ndi ya zipatso zokoma. Pakati pa munda uja panali mtengo wopatsa moyo ndi mtengo wopatsa nzeru zodziwitsa chabwino ndi choyipa.</para>
  <para style="p">
    <verse number="10" style="v"/>Mtsinje wothirira mundawo unkatuluka mu Edeni; kuchokera apo unkagawikana kukhala mitsinje inayi. <verse number="11" style="v"/>Dzina la mtsinje woyamba ndi Pisoni; uwu umazungulira dziko lonse la Havila, kumene kuli golide. <verse number="12" style="v"/>(Golide wa ku dziko ili ndi wabwino. Kulinso miyala yokongola ya bedola ndi onikisi). <verse number="13" style="v"/>Dzina la mtsinje wachiwiri ndi Gihoni; uwu umazungulira dziko lonse la Kusi. <verse number="14" style="v"/>Dzina la mtsinje wachitatu ndi Tigirisi; umayenda chakummawa kwa Asiriya. Ndipo mtsinje wachinayi ndi Yufurate.</para>
  <para style="p">
    <verse number="15" style="v"/>Yehova Mulungu anatenga munthu uja ndi kumuyika mʼmunda wa Edeni kuti awulime ndi kuwusamalira. <verse number="16" style="v"/>Ndipo Yehova Mulungu analamula munthu uja kuti, “Uzidya zipatso za mu mtengo wina uliwonse mʼmundamu; <verse number="17" style="v"/>koma usadye zipatso za mu mtengo wodziwitsa chabwino ndi choyipa, popeza ukadzadya za mu mtengowu udzafa ndithu.”</para>
  <para style="p">
    <verse number="18" style="v"/>Ndipo Yehova Mulungu anati, “Sibwino kuti munthu akhale yekha. Ndidzamupangira mnzake womuthandiza.”</para>
  <para style="p">
    <verse number="19" style="v"/>Kenaka Yehova Mulungu anawumba ndi dothi nyama zonse zakuthengo ndi mbalame zonse zamlengalenga. Ndipo Iye anapita nazo kwa munthu uja kuti akazipatse mayina; ndipo dzina lililonse limene Adamu anapereka ku chamoyo chilichonse, lomwelo linakhala dzina lake. <verse number="20" style="v"/>Choncho Adamu anazitcha mayina ziweto zonse, mbalame zamlengalenga ndi nyama zakuthengo zonse.</para>
  <para style="p">Komabe munthu uja analibe mnzake womuthandiza. <verse number="21" style="v"/>Tsono Yehova Mulungu anamugonetsa munthu uja tulo tofa nato; ali mtulo chomwecho, Mulungu anachotsa imodzi mwa nthiti zake ndi kutseka pamalopo ndi mnofu. <verse number="22" style="v"/>Motero Yehova Mulungu anapanga mkazi ndi nthiti ija imene anatenga kwa munthu uja nabwera naye kwa iye.</para>
  <para style="p">
    <verse number="23" style="v"/>Munthu uja anati,</para>
  <para style="q1">“Uyu ndiye fupa lochokera ku mafupa anga</para>
  <para style="q2">ndi mnofu wochokera ku mnofu wanga;</para>
  <para style="q1">adzatchedwa ‘mkazi,’</para>
  <para style="q2">popeza wachokera mwa mwamuna.”</para>
  <para style="m">
    <verse number="24" style="v"/>Nʼchifukwa chake, mwamuna amasiya abambo ndi amayi ake nakaphatikana ndi mkazi wake ndipo awiriwo amakhala thupi limodzi.</para>
  <para style="p">
    <verse number="25" style="v"/>Munthu uja ndi mkazi wakeyo, onse awiri anali maliseche ndipo analibe manyazi.</para>
  <chapter number="3" style="c"/>
  <para style="s1">Kuchimwa kwa Munthu</para>
  <para style="p">
    <verse number="1" style="v"/>Ndipo njoka inali yochenjera kuposa nyama yakuthengo iliyonse imene Yehova Mulungu anapanga. Njokayo inati kwa mkaziyo, “Kodi Mulungu ananenadi kuti, ‘Inu musadye zipatso za mtengo uliwonse mʼmundamu?’ ”</para>
  <para style="p">
    <verse number="2" style="v"/>Mkaziyo anati kwa njokayo, “Tikhoza kudya zipatso za mʼmitengo ya mʼmundawu, <verse number="3" style="v"/>koma Mulungu anati, ‘Musadye zipatso za mu mtengo umene uli pakati pa munda, ndipo musadzawukhudze kuti mungadzafe.’ ”</para>
  <para style="p">
    <verse number="4" style="v"/>“Ndithudi simudzafa,” inatero njokayo kwa mkaziyo. <verse number="5" style="v"/>“Pakuti Mulungu akudziwa kuti tsiku limene mudzadye zipatso za mu mtengowo, maso anu adzatsekuka, ndipo mudzakhala ngati Mulungu, wodziwa zabwino ndi zoyipa.”</para>
  <para style="p">
    <verse number="6" style="v"/>Pamene mkaziyo anaona kuti mtengowo unali wabwino kudya ndi wokongola ndi kuti unali wopatsa nzeru, anatengako zipatso zake nadya. Zina anamupatsako mwamuna wake amene anali naye pomwepo ndipo naye anadyanso. <verse number="7" style="v"/>Kenaka maso awo anatsekuka, ndipo anazindikira kuti anali maliseche. Choncho anasoka masamba a mkuyu nadzipangira zovala.</para>
  <para style="p">
    <verse number="8" style="v"/>Kenaka munthu uja ndi mkazi wake anamva mtswatswa wa Yehova Mulungu akuyendayenda mʼmundamo madzulo a tsikulo, ndipo iwo anabisala pamaso pa Yehova Mulungu pakati pa mitengo ya mʼmundamo. <verse number="9" style="v"/>Yehova Mulungu anayitana munthu uja kuti, “Uli kuti?”</para>
  <para style="p">
    <verse number="10" style="v"/>Iye anayankha, “Ndinakumvani mʼmundamo, ndipo ndimaopa chifukwa ndinali maliseche; choncho ndinabisala.”</para>
  <para style="p">
    <verse number="11" style="v"/>Ndipo anamufunsa, “Ndani anakuwuza kuti uli maliseche? Kodi wadya zipatso za mtengo umene ndinakulamulira kuti usadye?”</para>
  <para style="p">
    <verse number="12" style="v"/>Koma munthu uja anati, “Mkazi amene munandipatsa kuti ndizikhala nayeyu anandipatsako chipatso cha mtengowo ndipo ndinadya.”</para>
  <para style="p">
    <verse number="13" style="v"/>Tsono Yehova Mulungu anati kwa mkaziyo, “Wachitachi nʼchiyani?”</para>
  <para style="p">Mkaziyo anati, “Njoka inandinamiza, ndipo ndinadya.”</para>
  <para style="p">
    <verse number="14" style="v"/>Choncho Yehova Mulungu anati kwa njokayo, “Popeza wachita zimenezi,</para>
  <para style="q1">“Ndiwe wotembereredwa kuposa ziweto zonse</para>
  <para style="q2">ndi nyama zakuthengo zonse.</para>
  <para style="q1">Udzayenda chafufumimba</para>
  <para style="q2">ndipo udzadya fumbi</para>
  <para style="q2">masiku onse a moyo wako.</para>
  <para style="q1">
    <verse number="15" style="v"/>Ndipo ndidzayika chidani</para>
  <para style="q2">pakati pa iwe ndi mkaziyo,</para>
  <para style="q2">pakati pa mbewu yako ndi mbewu yake;</para>
  <para style="q1">Iye adzaphwanya mutu wako</para>
  <para style="q2">ndipo iwe udzaluma chidendene chake.”</para>
  <para style="p">
    <verse number="16" style="v"/>Kwa mkaziyo Iye anati,</para>
  <para style="q1">“Ndidzachulukitsa ululu wako kwambiri pamene uli ndi pakati;</para>
  <para style="q2">ndipo udzamva ululu pa nthawi yako yobereka ana.</para>
  <para style="q1">Udzakhumba mwamuna wako,</para>
  <para style="q2">ndipo adzakulamulira.”</para>
  <para style="p">
    <verse number="17" style="v"/>Ndipo kwa Adamu Mulungu anati, “Chifukwa wamvera mkazi wako ndipo wadya zipatso za mu mtengo umene ndinakulamulira kuti, ‘Usadye.’</para>
  <para style="q1">“Nthaka yatembereredwa chifukwa cha iwe,</para>
  <para style="q2">movutikira udzadya zochokera mʼnthakamo</para>
  <para style="q2">masiku onse a moyo wako.</para>
  <para style="q1">
    <verse number="18" style="v"/>Mʼnthakamo mudzamera minga ndi nthula</para>
  <para style="q2">ndipo udzadya zomera zakuthengo.</para>
  <para style="q1">
    <verse number="19" style="v"/>Kuti upeze chakudya udzayenera</para>
  <para style="q2">kukhetsa thukuta,</para>
  <para style="q1">mpaka utabwerera ku nthaka</para>
  <para style="q2">pakuti unachokera kumeneko;</para>
  <para style="q1">pakuti ndiwe fumbi</para>
  <para style="q2">ku fumbi komweko udzabwerera.”</para>
  <para style="p">
    <verse number="20" style="v"/>Munthu uja anatcha mkazi wake Hava, chifukwa iyeyu adzakhala mayi wa anthu onse amoyo.</para>
  <para style="p">
    <verse number="21" style="v"/>Yehova Mulungu anapangira Adamu ndi mkazi wake zovala zachikopa ndipo anawaveka. <verse number="22" style="v"/>Ndipo Yehova Mulungu anati, “Tsopano munthu uyu wasanduka mmodzi wa ife, wodziwa zabwino ndi zoyipa. Iyeyu asaloledwe kutambasula dzanja ndi kutengako zipatso za mu mtengo wopatsa moyo uja kuti angakhale ndi moyo mpaka muyaya.” <verse number="23" style="v"/>Kotero Yehova Mulungu anatulutsa Adamu Mʼmunda wa Edeni kuti azilima mʼnthaka imene anachokera. <verse number="24" style="v"/>Atamuthamangitsa munthu uja, Yehova anayika Akerubi mbali ya kummawa kwa Munda wa Edeni ndi lupanga lamoto limene limayendayenda ponsepo, kuteteza njira ya ku mtengo wopatsa moyo.</para>
  <chapter number="4" style="c"/>
  <para style="s1">Kaini ndi Abele</para>
  <para style="p">
    <verse number="1" style="v"/>Adamu anagona malo amodzi ndi Hava mkazi wake ndipo mkaziyo anakhala woyembekezera nabala Kaini, ndipo anati, “Ndi thandizo la Yehova ndapeza mwana wamwamuna.” <verse number="2" style="v"/>Kenaka anabereka mʼbale wake Abele.</para>
  <para style="p">Abele anali woweta nkhosa ndipo Kaini anali mlimi. <verse number="3" style="v"/>Patapita nthawi, Kaini anatenga zipatso za ku munda nakazipereka kwa Yehova monga nsembe. <verse number="4" style="v"/>Nayenso Abele anatenga ana ankhosa oyamba kubadwa pamodzi ndi mafuta ake nakazipereka ngati nsembe kwa Yehova. Yehova anakondwera ndi Abele ndi nsembe yake. <verse number="5" style="v"/>Koma sanakondwere ndi Kaini ndi nsembe yake. Kotero Kaini anakwiya kwambiri ndipo nkhope yake inagwa.</para>
  <para style="p">
    <verse number="6" style="v"/>Choncho Yehova anati kwa Kaini, “Chifukwa chiyani wakwiya ndipo bwanji nkhope yako yagwa? <verse number="7" style="v"/>Ukanachita zabwino sindikanakulandira kodi? Koma tsopano wachita zoyipa ndipo tchimo likukudikira pa khomo pako, likufuna kukugwira; koma iwe uyenera kugonjetsa tchimolo.”</para>
  <para style="p">
    <verse number="8" style="v"/>Tsiku lina Kaini anati kwa mʼbale wake Abele, “Tiye tipite ku munda.” Ndipo ali ku mundako, Kaini anawukira mʼbale wake namupha.</para>
  <para style="p">
    <verse number="9" style="v"/>Ndipo Yehova anamufunsa Kaini kuti, “Ali kuti mʼbale wako Abele?”</para>
  <para style="p">Iye anayankha kuti, “Sindikudziwa. Kodi ine ndine wosunga mʼbale wanga?”</para>
  <para style="p">
    <verse number="10" style="v"/>Yehova anati, “Kodi wachita chiyani? Tamvera! Magazi a mʼbale wako akulirira kwa Ine kuchokera mʼnthaka. <verse number="11" style="v"/>Ndipo tsopano ndiwe wotembereredwa ndipo wachotsedwa mʼdziko limene nthaka yake inatsekula pakamwa pake kulandira magazi a mʼbale wako amene unakhetsa. <verse number="12" style="v"/>Udzalima munda koma nthakayo sidzakupatsanso zokolola zake. Udzakhala wosakhazikika; womangoyendayenda pa dziko lapansi.”</para>
  <para style="p">
    <verse number="13" style="v"/>Kaini anati kwa Yehova, “Chilango changa ndi chachikulu kuposera mphamvu zanga. <verse number="14" style="v"/>Lero mukundipirikitsa pa dziko ndi pamaso panu; ndidzakhala wosakhazikika, woyendayenda, ndipo aliyense amene adzandipeze adzandipha.”</para>
  <para style="p">
    <verse number="15" style="v"/>Koma Yehova anamuwuza kuti, “Sizidzatero ayi; aliyense amene adzaphe Kaini adzalangidwa ndi kulipiritsidwa kasanu ndi kawiri.” Pamenepo Yehova anayika chizindikiro pa Kaini kuti aliyense womupeza asamuphe. <verse number="16" style="v"/>Ndipo Kaini anachoka pamaso pa Yehova nakakhala ku dziko la Nodi, kummawa kwa Edeni.</para>
  <para style="s1">Banja la Kaini</para>
  <para style="p">
    <verse number="17" style="v"/>Kaini anagona malo amodzi ndi mkazi wake ndipo mkaziyo anakhala woyembekezera nabala Enoki. Kaini nthawi imeneyo nʼkuti akumanga mzinda ndipo anawutcha dzina la mwana wake Enoki. <verse number="18" style="v"/>Enoki anabereka Iradi; Iradi anabereka Mehuyaeli, ndipo Mehuyaeli anabereka Metusela, ndipo Metusela anabereka Lameki.</para>
  <para style="p">
    <verse number="19" style="v"/>Lameki anakwatira akazi awiri, wina dzina lake linali Ada ndi winayo dzina lake linali Zila. <verse number="20" style="v"/>Ada anabereka Yabala; iyeyu anali kholo la onse okhala mʼmatenti ndi oweta ziweto. <verse number="21" style="v"/>Dzina la mʼbale wake linali Yubala; iyeyu anali kholo la onse oyimba zeze ndi chitoliro. <verse number="22" style="v"/>Zila nayenso anali ndi mwana wamwamuna, dzina lake Tubala-Kaini. Iyeyu anali kholo la amisiri onse osula zida za mkuwa ndi chitsulo. Mlongo wake wa Tubala-Kaini anali Naama.</para>
  <para style="p">
    <verse number="23" style="v"/>Lameki anawuza akazi akewo kuti,</para>
  <para style="q1">“Ada ndi Zila, ndimvereni;</para>
  <para style="q2">inu akazi anga imvani mawu anga.</para>
  <para style="q1">Ine ndinapha munthu chifukwa anandipweteka.</para>
  <para style="q2">Ndinapha mnyamatayo chifukwa anandimenya.</para>
  <para style="q1">
    <verse number="24" style="v"/>Ngati wopha Kaini amulipsira kasanu nʼkawiri,</para>
  <para style="q2">ndiye kuti wopha ine Lameki adzamulipsira kokwanira 77.”</para>
  <para style="p">
    <verse number="25" style="v"/>Adamu anagonanso malo amodzi ndi mkazi wake, ndipo anabereka mwana wamwamuna namutcha Seti, kutanthauza kuti, “Mulungu wandipatsa mwana wina mʼmalo mwa Abele, popeza Kaini anamupha.” <verse number="26" style="v"/>Seti naye anali ndi mwana wa mwamuna, ndipo anamutcha Enosi.</para>
  <para style="p">Pa nthawi imeneyi anthu anayamba kupemphera mʼdzina la Yehova.</para>
  <chapter number="5" style="c"/>
  <para style="s1">Mibado Kuyambira pa Adamu Mpaka Nowa</para>
  <para style="p">
    <verse number="1" style="v"/>Ndondomeko ya mibado ya Adamu ndi iyi:</para>
  <para style="b"/>
  <para style="p">Pamene Mulungu analenga munthu, anamulenga mʼchifaniziro cha Mulungu. <verse number="2" style="v"/>Iye analenga mwamuna ndi mkazi. Anawadalitsa ndipo anawatcha “Munthu.”</para>
  <para style="p">
    <verse number="3" style="v"/>Pamene Adamu anali ndi zaka 130, anabereka mwana wamwamuna wofanana naye ndipo anamutcha Seti. <verse number="4" style="v"/>Atabadwa Seti, Adamu anakhala ndi moyo zaka zina 800 ndipo anabereka ana ena aamuna ndi aakazi. <verse number="5" style="v"/>Zaka zonse za Adamu zinali 930 ndipo anamwalira.</para>
  <para style="p">
    <verse number="6" style="v"/>Pamene Seti anali ndi zaka 105, anabereka Enosi. <verse number="7" style="v"/>Atabadwa Enosi, Seti anakhala ndi moyo zaka zina 807 ndipo anabereka ana ena aamuna ndi aakazi. <verse number="8" style="v"/>Zaka zonse za Seti zinali 912 ndipo anamwalira.</para>
  <para style="p">
    <verse number="9" style="v"/>Pamene Enosi anali ndi zaka 90, anabereka Kenani. <verse number="10" style="v"/>Atabadwa Kenani, Enosi anakhala ndi moyo zaka zina 815 ndipo anabereka ana ena aamuna ndi aakazi. <verse number="11" style="v"/>Zaka zonse za Enosi pamodzi zinali 905 ndipo anamwalira.</para>
  <para style="p">
    <verse number="12" style="v"/>Pamene Kenani anali ndi zaka 70, anabereka Mahalaleli. <verse number="13" style="v"/>Atabadwa Mahalaleli, Kenani anakhala ndi moyo zaka zina 840 ndipo anabereka ana ena aamuna ndi aakazi. <verse number="14" style="v"/>Zaka zonse za Kenani zinali 910, ndipo anamwalira.</para>
  <para style="p">
    <verse number="15" style="v"/>Pamene Mahalaleli anali ndi zaka 65, anabereka Yaredi. <verse number="16" style="v"/>Atabadwa Yaredi, Mahalaleli anakhala ndi moyo zaka zina 830 ndipo anabereka ana ena aamuna ndi aakazi. <verse number="17" style="v"/>Zaka zonse za Mahalaleli zinali 895 ndipo anamwalira.</para>
  <para style="p">
    <verse number="18" style="v"/>Pamene Yaredi anali ndi zaka 162, anabereka Enoki. <verse number="19" style="v"/>Atabadwa Enoki, Yaredi anakhala ndi moyo zaka zina 800 ndipo anabereka ana ena aamuna ndi aakazi. <verse number="20" style="v"/>Zaka zonse za Yaredi zinali 962 ndipo anamwalira.</para>
  <para style="p">
    <verse number="21" style="v"/>Pamene Enoki anali ndi zaka 65, anabereka Metusela. <verse number="22" style="v"/>Atabadwa Metusela, Enoki anayenda ndi Mulungu zaka 300 ndipo anabereka ana ena aamuna ndi aakazi. <verse number="23" style="v"/>Zaka zonse za Enoki zinali 365. <verse number="24" style="v"/>Enoki anayenda ndi Mulungu; ndipo iye sanaonekenso chifukwa Mulungu anamutenga.</para>
  <para style="p">
    <verse number="25" style="v"/>Pamene Metusela anali ndi zaka 187, anabereka Lameki. <verse number="26" style="v"/>Ndipo atabadwa Lameki, Metusela anakhala ndi moyo zaka zina 782 ndipo anabereka ana ena aamuna ndi aakazi. <verse number="27" style="v"/>Zaka zonse za Metusela zinali 969, ndipo anamwalira.</para>
  <para style="p">
    <verse number="28" style="v"/>Pamene Lameki anali ndi zaka 182, anabereka mwana wamwamuna. <verse number="29" style="v"/>Ndipo anamutcha Nowa ndipo anati, “Iyeyu adzatipumulitsa ku ntchito zathu zolemetsazi, zolima nthaka imene Yehova anayitemberera.” <verse number="30" style="v"/>Atabadwa Nowa, Lameki anakhala zaka zina 595 ndipo anabereka ana ena aamuna ndi aakazi. <verse number="31" style="v"/>Zaka zonse za Lameki zinali 777, ndipo kenaka anamwalira.</para>
  <para style="p">
    <verse number="32" style="v"/>Pamene Nowa anali ndi zaka 500, anabereka Semu, Hamu ndi Yafeti.</para>
  <chapter number="6" style="c"/>
  <para style="s1">Kuyipa kwa Mtundu wa Anthu</para>
  <para style="p">
    <verse number="1" style="v"/>Anthu atayamba kuchuluka pa dziko lapansi ndi kubereka ana aakazi, <verse number="2" style="v"/>ana aamuna a Mulungu anaona kuti ana aakazi a anthuwo anali okongola. Ndipo anakwatira aliyense amene anamusankha. <verse number="3" style="v"/>Tsono Yehova anati, “Sindilola kuti chipwirikiti chikuchitikachi chipitirire mpaka muyaya, pakuti iye ndi munthu; masiku a moyo wake adzakhala zaka 120.”</para>
  <para style="p">
    <verse number="4" style="v"/>Masiku amenewo komanso pambuyo pake, pa dziko lapansi panali Anefili, anthu amphamvu ndiponso otchuka. Anthuwa ndi amene ankabadwa ana a Mulungu aja atakwatira ana aakazi a anthu.</para>
  <para style="p">
    <verse number="5" style="v"/>Pamene Yehova anaona kuti kuyipa kwa munthu pa dziko lapansi kunali kwakukulu ndi kuti nthawi zonse amalingalira ndi kukhumbira kuchita zoyipa zokhazokha, <verse number="6" style="v"/>Yehova anamva chisoni kuti analenga munthu ndi kumuyika pa dziko lapansi, ndipo anawawidwa mtima. <verse number="7" style="v"/>Choncho Yehova anati, “Ndidzafafaniza munthu, nyama, zonse zokwawa, ndi mbalame za mu mlengalenga pa dziko lapansi, pakuti ndikumva chisoni kuti ndinazilenga zimenezi.” <verse number="8" style="v"/>Koma Yehova anamukomera mtima Nowa.</para>
  <para style="s1">Nowa ndi Chigumula</para>
  <para style="p">
    <verse number="9" style="v"/>Mbiri ya Nowa inali yotere:</para>
  <para style="b"/>
  <para style="p">Nowa anali munthu wolungama ndi wopanda tchimo pakati pa anthu a mʼbado wake. Ndipo anayenda ndi Mulungu. <verse number="10" style="v"/>Nowa anabereka ana aamuna atatu: Semu, Hamu ndi Yafeti.</para>
  <para style="p">
    <verse number="11" style="v"/>Chiwawa chinadzaza pa dziko lapansi kotero kuti dziko linakhala lowonongeka pamaso pa Mulungu. <verse number="12" style="v"/>Mulungu atayangʼana, anaona kuti dziko layipadi chifukwa cha makhalidwe oyipa a anthu onse pa dziko lapansi. <verse number="13" style="v"/>Ndipo Mulungu anati kwa Nowa, “Ndatsimikiza mtima kuti ndiwononge anthu onse, pakuti dziko lapansi ladzaza ndi ntchito zawo zoyipa. Ndithudi ndiwawononga pamodzi ndi zonse za pa dziko. <verse number="14" style="v"/>Tsono udzipangire chombo cha matabwa a mtengo wanjale; mʼkati mwake upange zipinda ndipo upake phula mʼkati ndi kunja. <verse number="15" style="v"/>Uchipange motere: Chombo chikhale mamita 140 mulitali, mamita 23 mulifupi ndi mamita 13 mu msinkhu wake. <verse number="16" style="v"/>Uchipangire denga ndi kuchimaliza ndi zenera la masentimita makumi asanu. Uyike khomo mʼmbali mwa chombocho ndi kupanga zipinda zosanjikana; chapansi, chapakati ndi chapamwamba. <verse number="17" style="v"/>Ndidzagwetsa mvula ya chigumula pa dziko lapansi kuti ndiwononge zamoyo zonse za pansi pa thambo ndipo chilichonse cha pa dziko lapansi chidzafa. <verse number="18" style="v"/>Koma ndidzachita pangano langa ndi iwe. Iwe, ana ako aamuna, mkazi wako ndi akazi a ana ako nonse mudzalowa mʼchombocho. <verse number="19" style="v"/>Iwe udzalowa mʼchombocho ndi zolengedwa zamoyo zonse ziwiriziwiri, chachimuna ndi chachikazi, kuti zisungike ndi moyo pamodzi ndi iwe. <verse number="20" style="v"/>Udzatenga ziwiriziwiri za mitundu yonse ya mbalame, mitundu yonse ya nyama, ndi mitundu yonse ya zokwawa kuti zikhale ndi moyo. <verse number="21" style="v"/>Udzatengenso chakudya cha mtundu uliwonse ndi kuchisunga kuti inu ndi nyamazo muzidzadya.”</para>
  <para style="p">
    <verse number="22" style="v"/>Nowa anachita zonse monga Mulungu anamulamulira.</para>
  <chapter number="7" style="c"/>
  <para style="p">
    <verse number="1" style="v"/>Ndipo Yehova anati kwa Nowa, “Lowa mu chombo iwe ndi banja lako lonse, chifukwa ndaona kuti ndiwe wolungama mu mʼbado uwu. <verse number="2" style="v"/>Pa mtundu uliwonse wa nyama zoti nʼkudya utengepo zazimuna zisanu ndi ziwiri ndi zazikazi zisanu ndi ziwirinso. Koma pa mtundu wa nyama iliyonse yosati nʼkudya utengepo zazimuna ziwiri ndi zazikazi ziwirinso. <verse number="3" style="v"/>Chimodzimodzinso mbalame, utenge zisanu ndi ziwiri zazimuna ndi zisanu ndi ziwiri zazikazi za mtundu uliwonse kuti mitundu yawo isungike ndi moyo pa dziko lonse lapansi. <verse number="4" style="v"/>Pakapita masiku asanu ndi awiri ndidzagwetsa mvula pa dziko lapansi kwa masiku makumi anayi usana ndi usiku ndipo ndidzawononga cha moyo chilichonse chimene ndinachipanga pa dziko lapansi.”</para>
  <para style="p">
    <verse number="5" style="v"/>Ndipo Nowa anachita zonse zimene Yehova anamulamulira.</para>
  <para style="p">
    <verse number="6" style="v"/>Pamene chigumula chinabwera pa dziko lapansi Nowa anali ndi zaka 600. <verse number="7" style="v"/>Ndipo Nowa, ana ake aamuna, mkazi wake, pamodzi ndi ana ake aakazi analowa mu chombo chija kuthawa madzi a chigumula. <verse number="8" style="v"/>Nyama zoti nʼkudya ndi nyama zosadyedwa, mbalame, pamodzi ndi nyama zokwawa zonse zinadza kwa Nowa ziwiriziwiri ndi kulowa mʼchombomo. <verse number="9" style="v"/>Ndipo Nowa anatenga ziwiriziwiri, yayimuna ndi yayikazi monga anamulamulira Mulungu. <verse number="10" style="v"/>Patapita masiku asanu ndi awiri chigumula chinabwera pa dziko lapansi.</para>
  <para style="p">
    <verse number="11" style="v"/>Pa tsiku la 17 la mwezi wachiwiri, Nowa ali ndi zaka 600, akasupe onse akuya kwambiri anasefuka ndiponso zitseko za madzi akumwamba zinatsekuka. <verse number="12" style="v"/>Ndipo mvula inagwa pa dziko lapansi masiku makumi anayi usana ndi usiku.</para>
  <para style="p">
    <verse number="13" style="v"/>Linali tsiku lomwelo pamene Nowa ndi ana ake aamuna, Semu, Hamu ndi Yafeti, pamodzi ndi mkazi wake ndi akazi a ana ake atatu aja analowa mu chombo. <verse number="14" style="v"/>Iwowa analowa mʼchombomo pamodzi ndi nyama iliyonse ya kutchire monga mwa mtundu wake, ziweto zonse monga mwa mitundu yawo, nyama yokwawa iliyonse monga mwa mtundu wake ndi mbalame iliyonse monga mwa mtundu wake. <verse number="15" style="v"/>Nowa analowa mu chombo muja pamodzi ndi zamoyo zonse. <verse number="16" style="v"/>Iye analowa nazo zazimuna ndi zazikazi monga mmene Mulungu anamulamulira. Kenaka Yehova anatseka pa khomo.</para>
  <para style="p">
    <verse number="17" style="v"/>Chigumula chinagwa pa dziko la pansi kwa masiku makumi anayi. Madzi anayamba kuchuluka ndipo ananyamula chombo chija ndi kuchiyandamitsa pamwamba pa dziko. <verse number="18" style="v"/>Madzi anafika mwamphamvu ndipo anachulukirachulukira pa dziko lapansi moti chombo chinayandama pamwamba pa madziwo. <verse number="19" style="v"/>Madzi a chigumula anabwerabe molimbika motero kuti mapiri ataliatali onse a pa dziko anamizidwa. <verse number="20" style="v"/>Madzi anakwera namiza mapiri kwa mamita pafupifupi asanu ndi awiri. <verse number="21" style="v"/>Chamoyo chilichonse choyenda pa dziko lapansi chinafa: mbalame, ziweto, nyama zakuthengo, miyandamiyanda ya zonse zolengedwa za pa dziko lapansi pamodzi ndi anthu. <verse number="22" style="v"/>Chilichonse chamoyo, chokhala pa mtunda chinafa. <verse number="23" style="v"/>Chamoyo chilichonse pa dziko lapansi chinawonongedwa, kuyambira munthu, nyama, zokwawa ndi mbalame. Nowa yekha ndiye anatsala pamodzi ndi onse amene anali naye.</para>
  <para style="p">
    <verse number="24" style="v"/>Madziwo anadzaza dziko lonse lapansi kwa masiku 150.</para>
  <chapter number="8" style="c"/>
  <para style="s1">Nowa Atuluka Mʼchombo</para>
  <para style="p">
    <verse number="1" style="v"/>Tsono Mulungu anakumbukira Nowa ndi nyama zonse zakuthengo ndi ziweto zimene anali nazo mu chombo. Yehova anatumiza mphepo pa dziko lapansi ndipo madzi anaphwera. <verse number="2" style="v"/>Tsono akasupe a madzi ambiri a pansi pa dziko ndi zitseko za madzi a kumwamba zinatsekedwa, ndipo mvula inaleka kugwa. <verse number="3" style="v"/>Madzi amaphwabe pa dziko lapansi. Pakutha pa masiku 150, madzi anatsika, <verse number="4" style="v"/>ndipo pa tsiku la 17 la mwezi wachisanu ndi chiwiri, chombo chija chinakakhazikika pa mapiri a Ararati. <verse number="5" style="v"/>Madzi anapitirira kuphwa mpaka mwezi wa khumi, ndipo pa tsiku loyamba la mwezi wa khumiwo msonga za mapiri zinayamba kuonekera.</para>
  <para style="p">
    <verse number="6" style="v"/>Patapita masiku makumi anayi, Nowa anatsekula zenera limene anapanga mʼchombomo <verse number="7" style="v"/>natulutsa khwangwala, koma khwangwalayo ankangowuluka uku ndi uku mpaka madzi anawuma pa dziko lapansi. <verse number="8" style="v"/>Kenaka anatulutsa nkhunda kuti aone ngati madzi aphwa pa dziko. <verse number="9" style="v"/>Koma nkhunda sinapeze poti nʼkutera chifukwa panali madzi ponseponse pa dziko lapansi. Choncho inabwerera kwa Nowa mʼchombo. Nowa anatulutsa dzanja lake kunja ndi kutenga nkhundayo kuyibwezera mʼchombo mmene iye anali. <verse number="10" style="v"/>Choncho anadikirabe masiku ena asanu ndi awiri ndipo anatulutsanso nkhundayo mʼchombo muja. <verse number="11" style="v"/>Pamene nkhunda inabwerera madzulo ake, inali itanyamula tsamba laliwisi la mtengo wa olivi. Motero Nowa anadziwa kuti madzi aphwadi pa dziko lapansi. <verse number="12" style="v"/>Iye anadikira masiku ena asanu ndi awiri ndipo anatumizanso nkhunda ija, koma nthawi imeneyi sinabwererenso kwa iye.</para>
  <para style="p">
    <verse number="13" style="v"/>Pofika tsiku loyamba la mwezi woyamba wa chaka chimene Nowa anakwanitsa zaka 601, madzi anawuma pa dziko lapansi. Ndipo Nowa anachotsa denga la chombo ndipo anaona kuti kunja kwawuma. <verse number="14" style="v"/>Pokwana tsiku la 27 la mwezi wachiwiri dziko lapansi linawumiratu.</para>
  <para style="p">
    <verse number="15" style="v"/>Tsono Mulungu anawuza Nowa kuti, <verse number="16" style="v"/>“Iwe, mkazi wako, ana ako pamodzi ndi akazi awo tulukani mʼchombomo. <verse number="17" style="v"/>Tulutsa zamoyo zonse zili ndi iwe, mbalame, nyama ndi zokwawa zonse kuti ziswane ndi kuchulukana pa dziko lapansi.”</para>
  <para style="p">
    <verse number="18" style="v"/>Nowa anatuluka pamodzi ndi ana ake aamuna, mkazi wake ndi akazi a ana ake. <verse number="19" style="v"/>Nyama zonse, zokwawa zonse, mbalame zonse, chilichonse choyenda pa dziko lapansi, zinatuluka mʼchombo motsogozana monga mwa mitundu yawo.</para>
  <para style="p">
    <verse number="20" style="v"/>Pamenepo Nowa anamanga guwa lansembe la Yehova ndipo anatengako mtundu uliwonse wa nyama zoti nʼkudya ndi mbalame zoti nʼkudya naperekapo nsembe yopsereza. <verse number="21" style="v"/>Yehova atamva fungo labwino anati mu mtima mwake: “Sindidzatembereranso nthaka chifukwa cha munthu, ngakhale kuti maganizo a mu mtima mwake ndi oyipa kuyambira ubwana wake. Ndipo sindidzawononganso zolengedwa zonse zamoyo monga ndachitiramu.</para>
  <para style="q1">
    <verse number="22" style="v"/>“Nthawi zonse mmene dziko lapansi lidzakhalire,</para>
  <para style="q1">nthawi yodzala ndi nthawi yokolola</para>
  <para style="q1">yozizira ndi yotentha,</para>
  <para style="q1">dzinja ndi chilimwe,</para>
  <para style="q1">usana ndi usiku,</para>
  <para style="q1">sizidzatha.”</para>
  <chapter number="9" style="c"/>
  <para style="s1">Pangano la Mulungu ndi Nowa</para>
  <para style="p">
    <verse number="1" style="v"/>Ndipo Mulungu anadalitsa Nowa ndi ana ake aamuna nati kwa iwo, “Berekanani ndipo muchulukane ndi kudzaza dziko lapansi. <verse number="2" style="v"/>Nyama zonse za dziko lapansi, ndi mbalame zonse za mlengalenga, ndi chamoyo chilichonse chokwawa, ndiponso nsomba zonse za ku nyanja; zidzakuopani ndipo ndazipereka kuti muzilamulire. <verse number="3" style="v"/>Tsopano chamoyo chilichonse chidzakhala chakudya chanu. Monga momwe ndinakupatsirani ndiwo zamasamba, tsopano ndikupatsaninso nyama iliyonse.</para>
  <para style="p">
    <verse number="4" style="v"/>“Koma musamadye nyama imene ikanali ndi magazi oyenda. <verse number="5" style="v"/>Aliyense wopha munthu adzaphedwa, nyama iliyonse yopha munthu idzaphedwa, munthu aliyense wopha munthu mnzake, adzaphedwa.</para>
  <para style="q1">
    <verse number="6" style="v"/>“Aliyense wopha munthu,</para>
  <para style="q2">adzaphedwanso ndi munthu;</para>
  <para style="q1">pakuti Mulungu analenga munthu</para>
  <para style="q2">mʼchifanizo chake.</para>
  <para style="m">
    <verse number="7" style="v"/>Inu muberekane ndi kuchulukana kuti mudzaze dziko lonse lapansi ndi kuligonjetsa.”</para>
  <para style="p">
    <verse number="8" style="v"/>Mulungu anawuza Nowa ndi ana ake kuti, <verse number="9" style="v"/>“Tsopano Ine ndapangana ndi iwe ndi zidzukulu zako zamʼtsogolomo, <verse number="10" style="v"/>pamodzi ndi zamoyo zonse, mbalame, ziweto ndi nyama zonse za kuthengo, ndi zonse zimene zinatuluka mʼchombo pamodzi ndi iwe. <verse number="11" style="v"/>Pangano langa ndi ili: Ine ndilonjeza kuti sindidzawononganso zamoyo ndi madzi a chigumula. Chigumula sichidzawononganso dziko lapansi.”</para>
  <para style="p">
    <verse number="12" style="v"/>Ndipo Mulungu anati, “Ine ndikupereka chizindikiro ichi cha pangano langa la pakati pa Ine ndi iwe, ana ako, zamoyo zonse, pamodzi ndi mibado ya mʼtsogolo. <verse number="13" style="v"/>Ndayika utawaleza wanga mʼmitambo, ndipo chidzakhala chizindikiro cha pangano langa ndi dziko lapansi. <verse number="14" style="v"/>Nthawi zonse pakakhala mitambo mu mlengalenga ndipo utawaleza uwoneka, <verse number="15" style="v"/>ndizikumbukira pangano langa pakati pa Ine ndi inu ndi zolengedwa zonse. Madzi sadzakhalanso chigumula chowononga dziko lapansi. <verse number="16" style="v"/>Utawaleza ukamadzaoneka mʼmitambo, ndidzawuona ndi kukumbukira pangano losatha pakati pa Mulungu ndi zamoyo zonse pa dziko lapansi.”</para>
  <para style="p">
    <verse number="17" style="v"/>Choncho Mulungu anati kwa Nowa, “Ichi ndiye chizindikiro cha pangano limene ndalichita pakati pa Ine ndi zamoyo zonse pa dziko lapansi.”</para>
  <para style="s1">Ana Aamuna a Nowa</para>
  <para style="p">
    <verse number="18" style="v"/>Ana aamuna a Nowa amene anatuluka mʼchombo muja anali Semu, Hamu ndi Yafeti. Hamu anali abambo ake a Kanaani. <verse number="19" style="v"/>Ana aamuna a Nowa amenewa ndiwo anali makolo a anthu onse pa dziko lapansi.</para>
  <para style="p">
    <verse number="20" style="v"/>Nowa anali munthu woyamba kulima munda wamphesa. <verse number="21" style="v"/>Tsiku lina pamene Nowa anamwako vinyo wa zipatso za mʼmundawo analedzera ndipo anavula zovala zake zonse ndi kugona mu tenti yake ali maliseche. <verse number="22" style="v"/>Hamu, abambo ake a Kanaani ataona kuti abambo ake ali maliseche anakawuza abale ake awiri aja omwe anali panja. <verse number="23" style="v"/>Koma Semu ndi Yafeti anatenga chofunda nachiyika pa mapewa awo; ndipo anayenda chamʼmbuyo naphimba umaliseche wa abambo awo. Anafulatira kuti asaone umaliseche wa abambo awo.</para>
  <para style="p">
    <verse number="24" style="v"/>Nowa atadzuka, kuledzera kutatha, ndikudziwa zimene mwana wake wamngʼono wamwamuna uja anamuchitira, <verse number="25" style="v"/>anati,</para>
  <para style="q1">“Atembereredwe Kanaani!</para>
  <para style="q2">Adzakhala kapolo</para>
  <para style="q2">wa pansi kwenikweni kwa abale ake.”</para>
  <para style="p">
    <verse number="26" style="v"/>Anatinso,</para>
  <para style="q1">“Atamandike Yehova, Mulungu wa Semu!</para>
  <para style="q2">Kanaani akhale kapolo wa Semu.</para>
  <para style="q1">
    <verse number="27" style="v"/>Mulungu akulitse dziko la Yafeti;</para>
  <para style="q2">Yafeti alandire madalitso pamodzi ndi Semu,</para>
  <para style="q2">ndipo Kanaani akhale kapolo wawo.”</para>
  <para style="p">
    <verse number="28" style="v"/>Chitatha chigumula, Nowa anakhala ndi moyo zaka 350. <verse number="29" style="v"/>Anamwalira ali ndi zaka 950.</para>
  <chapter number="10" style="c"/>
  <para style="s1">Mndandanda wa Mitundu ya Anthu</para>
  <para style="p">
    <verse number="1" style="v"/>Nayi mbiri ya ana a Nowa, Semu, Hamu ndi Yafeti. Ana atatuwa anabereka ana awo chitatha chigumula.</para>
  <para style="s2">Banja la Yafeti</para>
  <para style="li1">
    <verse number="2" style="v"/>Ana aamuna a Yafeti anali:</para>
  <para style="li2">Gomeri, Magogi, Madai, Yavani, Tubala, Mesaki ndi Tirasi.</para>
  <para style="li1">
    <verse number="3" style="v"/>Ana aamuna a Gomeri anali:</para>
  <para style="li2">Asikenazi, Rifati ndi Togarima.</para>
  <para style="li1">
    <verse number="4" style="v"/>Ana aamuna a Yavani anali:</para>
  <para style="li2">Elisa, Tarisisi, Kitimu ndi Rodanimu. <verse number="5" style="v"/>(Amenewa ndiwo makolo a anthu okhala mʼmphepete mwa nyanja. Awa ndi ana a Yafeti monga mwa mafuko a mu mitundu yawo, uliwonse ndi chiyankhulo chake).</para>
  <para style="s2">Banja la Hamu</para>
  <para style="li1">
    <verse number="6" style="v"/>Ana aamuna a Hamu anali:</para>
  <para style="li2">Kusi, Miziraimu, Puti ndi Kanaani.</para>
  <para style="li1">
    <verse number="7" style="v"/>Ana aamuna a Kusi anali:</para>
  <para style="li2">Seba, Havila, Sabita, Raama ndi Sabiteka.</para>
  <para style="li1">Ana aamuna a Raama anali:</para>
  <para style="li2">Seba ndi Dedani.</para>
  <para style="b"/>
  <para style="p">
    <verse number="8" style="v"/>Kusi anabereka Nimurodi amene anali wankhondo wamphamvu kwambiri pa dziko lapansi. <verse number="9" style="v"/>Iye anali mlenje wamphamvu kwambiri pamaso pa Yehova; nʼchifukwa chake anthu ali ndi chisudzo, chakuti, “Ndiwe mlenje wamphamvu kwambiri pamaso pa Yehova monga Nimurodi.” <verse number="10" style="v"/>Malo oyambirira a ufumu wake anali Babeli, Ereki, Akadi ndi Kaline. Malo onsewa anali mʼdziko la Sinara. <verse number="11" style="v"/>Atachoka mʼdziko limeneli anapita ku Asiriya kumene anakamanga Ninive, Rehoboti-Iri, Kala, <verse number="12" style="v"/>ndi Reseni, mzinda waukulu umene uli pakati pa Ninive ndi Kala.</para>
  <para style="b"/>
  <para style="li1">
    <verse number="13" style="v"/>Igupto ndiye kholo la</para>
  <para style="li2">Aludi, Aanami, Alehabu, Anafutu, <verse number="14" style="v"/>Apaturusi, Akasilu ndi Akafitori (kumene kunachokera Afilisti).</para>
  <para style="li1">
    <verse number="15" style="v"/>Kanaani anabereka mwana wake wachisamba,</para>
  <para style="li2">Sidoni, ndipo anaberekanso Ahiti; <verse number="16" style="v"/>Ayebusi, Aamori, Agirigasi; <verse number="17" style="v"/>Ahivi, Aariki, Asini, <verse number="18" style="v"/>Aaravadi, Azemari ndi Ahamati.</para>
  <para style="b"/>
  <para style="p">Pambuyo pake, mafuko a Akanaani anafalikira ponseponse, <verse number="19" style="v"/>mpaka ku malire a Kanaani. Malirewo anachokera ku Sidoni kulowa cha ku Gerari mpaka ku Gaza, ndi kulowa ku Sodomu, Gomora, Adima ndi Zeboimu mpaka ku Lasa.</para>
  <para style="p">
    <verse number="20" style="v"/>Amenewa ndiwo ana aamuna a Hamu monga mwa mafuko ndi ziyankhulo zawo, mʼmadera omwe amakhala ndi mitundu yawo.</para>
  <para style="s2">Banja la Semu</para>
  <para style="p">
    <verse number="21" style="v"/>Semu amene anali mkulu wake wa Yafeti nayenso anabereka nakhala kholo la Eberi.</para>
  <para style="b"/>
  <para style="li1">
    <verse number="22" style="v"/>Ana aamuna a Semu anali:</para>
  <para style="li2">Elamu, Asuri, Aripakisadi, Ludi ndi Aramu.</para>
  <para style="li1">
    <verse number="23" style="v"/>Ana aamuna a Aramu anali:</para>
  <para style="li2">Uzi, Huri, Geteri ndi Mesaki.</para>
  <para style="li1">
    <verse number="24" style="v"/>Aripakisadi anabereka Sela,</para>
  <para style="li2">ndipo Selayo anabereka Eberi.</para>
  <para style="li1">
    <verse number="25" style="v"/>A Eberi anabereka ana aamuna awiri:</para>
  <para style="li2">Wina anamutcha Pelegi chifukwa pa nthawiyo anthu a pa dziko lapansi anagawikana. Dzina la mʼbale wake linali Yokitani.</para>
  <para style="li1">
    <verse number="26" style="v"/>Yokitani anabereka</para>
  <para style="li2">Alimodadi, Selefi, Hazari-Maveti, Yera, <verse number="27" style="v"/>Hadoramu, Uzali, Dikila, <verse number="28" style="v"/>Obali, Abimaeli, Seba, <verse number="29" style="v"/>Ofiri, Havila ndi Yobabu. Onsewa anali ana aamuna a Yokitani.</para>
  <para style="b"/>
  <para style="m">
    <verse number="30" style="v"/>Chigawo chimene ankakhala chinayambira ku Mesa mpaka ku Seferi, ku dera la mapiri chakummawa.</para>
  <para style="p">
    <verse number="31" style="v"/>Amenewa ndiwo ana a Semu monga mwa mafuko ndi ziyankhulo zawo, mʼmadera omwe ankakhala ndi mitundu yawo.</para>
  <para style="b"/>
  <para style="p">
    <verse number="32" style="v"/>Amenewa ndiwo mafuko a ana aamuna a Nowa monga mwa mibado ya mitundu yawo. Mitundu yonse ya anthu inatuluka mwa iwowa ndi kufalikira pa dziko lonse lapansi chitatha chigumula chija.</para>
  <chapter number="11" style="c"/>
  <para style="s1">Nsanja ya Babeli</para>
  <para style="p">
    <verse number="1" style="v"/>Nthawi imeneyo anthu onse a pa dziko lapansi ankayankhula chiyankhulo chimodzi ndipo mawu amene ankayankhula anali amodzi. <verse number="2" style="v"/>Pamene anthu amapita chakummawa anapeza chigwa ku dziko la Sinara nakhazikikako.</para>
  <para style="p">
    <verse number="3" style="v"/>Tsono anawuzana kuti, “Tiyeni tiwumbe njerwa ndi kuziwotcha bwinobwino.” Tsono mʼmalo mwa miyala anagwiritsa ntchito njerwa zowotcha, ndipo mʼmalo mwa matope anagwiritsa ntchito phula. <verse number="4" style="v"/>Kenaka anati, “Tiyeni tidzimangire mzinda wokhala ndi nsanja yoti ikafike kumwamba kuti titchuke. Kupanda kutero tibalalikana pa dziko lonse lapansi.”</para>
  <para style="p">
    <verse number="5" style="v"/>Koma Yehova anatsika kudzaona mzindawo ndi nsanja imene anthu aja ankayimanga. <verse number="6" style="v"/>Yehova anati, “Anthuwa ndi amodzi, ndipo ali ndi chiyankhulo chimodzi. Izi akuchitazi nʼchiyambi chabe cha zomwe akufuna kukwaniritsa kuchita. <verse number="7" style="v"/>Tiyeni titsikireko tikasokoneze chiyankhulo chawo kuti asamamvetsetsane.”</para>
  <para style="p">
    <verse number="8" style="v"/>Choncho Yehova anabalalitsa anthu aja pa dziko lonse lapansi ndipo analeka kumanga mzindawo. <verse number="9" style="v"/>Nʼchifukwa chake mzindawo unatchedwa Babeli, popeza Yehova anasokoneza chiyankhulo cha anthu onse. Powachotsa kumeneko, Yehova anawabalalitsira pa dziko lonse lapansi.</para>
  <para style="s1">Mibado Kuyambira pa Semu Mpaka Abramu</para>
  <para style="p">
    <verse number="10" style="v"/>Nayi mibado yochokera kwa Semu.</para>
  <para style="b"/>
  <para style="p">Patapita zaka ziwiri chitatha chigumula, Semu ali ndi zaka 100, anabereka Aripakisadi. <verse number="11" style="v"/>Atabereka Aripakisadi, Semu anakhala ndi moyo zaka 500 ndipo anali ndi ana ena aamuna ndi aakazi.</para>
  <para style="p">
    <verse number="12" style="v"/>Pamene Aripakisadi anali ndi zaka 35, anabereka Sela. <verse number="13" style="v"/>Atabereka Sela, Aripakisadi anakhala ndi moyo zaka zina 403 ndipo anali ndi ana ena aamuna ndi aakazi.</para>
  <para style="p">
    <verse number="14" style="v"/>Pamene Sela anali ndi zaka makumi atatu, anabereka Eberi. <verse number="15" style="v"/>Atabereka Eberi, Sela anakhala ndi moyo zaka zina 403 ndipo anali ndi ana ena aamuna ndi aakazi.</para>
  <para style="p">
    <verse number="16" style="v"/>Pamene Eberi anali ndi zaka 34 anabereka Pelegi. <verse number="17" style="v"/>Atabereka Pelegi, Eberi anakhala ndi moyo zaka zina 430 ndipo anali ndi ana ena aamuna ndi aakazi.</para>
  <para style="p">
    <verse number="18" style="v"/>Pamene Pelegi anali ndi zaka makumi atatu, anabereka Reu. <verse number="19" style="v"/>Atabereka Reu, Pelegi anakhala zaka zina 209 ndipo anali ndi ana ena aamuna ndi aakazi.</para>
  <para style="p">
    <verse number="20" style="v"/>Pamene Reu anali ndi zaka 32, anabereka Serugi. <verse number="21" style="v"/>Atabereka Serugi, Reu anakhala ndi moyo zaka zina 207 ndipo anali ndi ana ena aamuna ndi aakazi.</para>
  <para style="p">
    <verse number="22" style="v"/>Pamene Serugi anali ndi zaka makumi atatu, anabereka Nahori. <verse number="23" style="v"/>Atabereka Nahori, Serugi anakhala ndi moyo zaka zina 200 ndipo anali ndi ana ena aamuna ndi aakazi.</para>
  <para style="p">
    <verse number="24" style="v"/>Pamene Nahori anali ndi zaka 29, anabereka Tera. <verse number="25" style="v"/>Atabereka Tera, Nahori anakhala ndi moyo zaka zina 119 ndipo anali ndi ana ena aamuna ndi aakazi.</para>
  <para style="p">
    <verse number="26" style="v"/>Pamene Tera anali ndi zaka 70, anabereka Abramu, Nahori ndi Harani.</para>
  <para style="s1">Mibado Yochokera mwa Tera</para>
  <para style="p">
    <verse number="27" style="v"/>Nayi mibado yochokera mwa Tera.</para>
  <para style="b"/>
  <para style="p">Tera anabereka Abramu, Nahori ndi Harani. Ndipo Harani anabereka Loti. <verse number="28" style="v"/>Abambo ake a Tera akanali ndi moyo, Harani anamwalira ku Uri wa ku Akaldeya kumene anabadwira. <verse number="29" style="v"/>Abramu ndi Nahori onse anakwatira. Dzina la mkazi wa Abramu linali Sarai, ndipo la mkazi wa Nahori linali Milika. Iyeyu ndi Isika abambo awo anali Harani. <verse number="30" style="v"/>Sarai analibe ana chifukwa anali wosabereka.</para>
  <para style="p">
    <verse number="31" style="v"/>Tera anatenga mwana wake Abramu, mdzukulu wake Loti, ndi mpongozi wake Sarai, mkazi wa Abramu natuluka mzinda wa Uri wa ku Akaldeya kupita ku Kanaani. Pamene anafika ku Harani, anakhazikika kumeneko.</para>
  <para style="p">
    <verse number="32" style="v"/>Tera anamwalira ku Harani ali ndi zaka 205.</para>
  <chapter number="12" style="c"/>
  <para style="s1">Mulungu Ayitana Abramu</para>
  <para style="p">
    <verse number="1" style="v"/>Tsiku lina Yehova anamuwuza Abramu kuti, “Tuluka mʼdziko lako. Siya abale ako ndi banja la abambo ako ndipo pita ku dziko limene ndidzakusonyeza.</para>
  <para style="q1">
    <verse number="2" style="v"/>“Ndidzakusandutsa kholo la mtundu waukulu wa anthu</para>
  <para style="q2">ndipo ndidzakudalitsa;</para>
  <para style="q1">ndi kukusandutsa wotchuka kotero kuti</para>
  <para style="q2">udzakhala dalitso kwa anthu ambiri.</para>
  <para style="q1">
    <verse number="3" style="v"/>Ndidzadalitsa amene adzadalitsa iwe,</para>
  <para style="q2">ndi kutemberera amene adzatemberera iwe;</para>
  <para style="q1">ndipo mafuko onse a pa dziko lapansi</para>
  <para style="q2">adzadalitsika kudzera mwa iwe.”</para>
  <para style="p">
    <verse number="4" style="v"/>Choncho Abramu ananyamuka monga momwe Yehova anamuwuzira, napita pamodzi ndi Loti. Pamene Abramu amachoka ku Harani nʼkuti ali ndi zaka 75. <verse number="5" style="v"/>Abramu anatenga mkazi wake Sarai, Loti, mwana wamngʼono wake, pamodzi ndi chuma chawo chimene anapeza ndi antchito amene anali nawo ku Harani. Iwo ananyamuka ulendo mpaka kukafika ku dziko la Kanaani.</para>
  <para style="p">
    <verse number="6" style="v"/>Abramu anadutsa mʼdzikomo mpaka kukafika ku Sekemu pa mtengo wa thundu wa ku More. Nthawi imeneyo Akanaani analipobe mʼdzikomo. <verse number="7" style="v"/>Yehova anadza kwa Abramu nati, “Kwa zidzukulu zako ndidzapereka dziko limeneli.” Choncho Abramu anamangira Yehova amene anadza kwa iye, guwa lansembe.</para>
  <para style="p">
    <verse number="8" style="v"/>Atachoka pamenepo analowera cha ku mapiri a kummawa kwa Beteli namangako tenti yake pakati pa Beteli chakumadzulo ndi Ai chakummawa. Kumeneko anamangira Yehova guwa lansembe napemphera mʼdzina la Yehovayo. <verse number="9" style="v"/>Kenaka Abramu ananyamuka kumalowera cha ku Negevi.</para>
  <para style="s1">Abramu ku Igupto</para>
  <para style="p">
    <verse number="10" style="v"/>Kunagwa njala yayikulu mʼdzikomo, ndipo Abramu anapita ku Igupto kukakhala ngati mlendo kwa kanthawi kochepa popeza njalayo inakula kwambiri. <verse number="11" style="v"/>Atatsala pangʼono kulowa mu Igupto, Abramu anamuwuza mkazi wake Sarai kuti, “Ndimadziwa kuti ndiwe mkazi wokongola kwambiri. <verse number="12" style="v"/>Tsono Aigupto akakuona adzanena kuti ‘Ameneyu ndi mkazi wake.’ Tsono adzandipha ine nakusiya iwe ndi moyo. <verse number="13" style="v"/>Tsono udzikawawuza kuti iwe ndiwe mlongo wanga. Ukatero zidzandiyendera bwino ndipo ndidzapulumuka chifukwa cha iwe.”</para>
  <para style="p">
    <verse number="14" style="v"/>Pamene Abramu anafika ku Igupto, Aigupto aja anaona kuti Sarai anali mkazi wokongoladi. <verse number="15" style="v"/>Pamene akuluakulu a ku nyumba ya Farao anamuona, anakamuyamikira pamaso pa Farao ndipo ananka naye ku nyumba ya Farao. <verse number="16" style="v"/>Abramu naye zinthu zinkamuyendera bwino chifukwa cha Sarai. Farao anamupatsa nkhosa, ngʼombe, abulu aamuna ndi abulu aakazi, antchito aakazi pamodzi ndi ngamira.</para>
  <para style="p">
    <verse number="17" style="v"/>Koma Yehova anabweretsa matenda owopsa pa Farao pamodzi ndi banja lake lonse chifukwa cha Sarai mkazi wa Abramu. <verse number="18" style="v"/>Choncho Farao anayitanitsa Abramu namufunsa kuti, “Nʼchiyani wandichitirachi? Nʼchifukwa chiyani sunandiwuze kuti ameneyu ndi mkazi wako? <verse number="19" style="v"/>Nʼchifukwa chiyani unati ndi mlongo wako, mpaka ine ndinamutenga kukhala mkazi wanga? Eko mkazi wako. Mutenge uzipita!” <verse number="20" style="v"/>Farao analamula asilikali ake ndipo iwo anamutulutsa Abramu pamodzi ndi mkazi wake ndi zonse anali nazo.</para>
  <chapter number="13" style="c"/>
  <para style="s1">Abramu Asiyana ndi Loti</para>
  <para style="p">
    <verse number="1" style="v"/>Choncho Abramu pamodzi ndi mkazi wake ndi zonse anali nazo, anachoka ku Igupto kupita ku Negevi. Loti naye anapita nawo. <verse number="2" style="v"/>Abramu anali wolemera kwambiri; anali ndi ziweto ndiponso siliva ndi golide.</para>
  <para style="p">
    <verse number="3" style="v"/>Atachoka ku Negevi, anayenda malo osiyanasiyana mpaka anafika ku Beteli, ku malo a pakati pa Beteli ndi Ai, kuja kumene anamanga tenti poyamba, <verse number="4" style="v"/>ndiponso kumene Abramu anamangira Yehova guwa lansembe kwa nthawi yoyamba ndi kupemphera mʼdzina la Yehova.</para>
  <para style="p">
    <verse number="5" style="v"/>Loti amene ankayendayenda ndi Abramu nayenso anali ndi ziweto zosiyanasiyana ndi matenti. <verse number="6" style="v"/>Motero dziko linayamba kuwachepera kuti onse nʼkukhala pamodzi, popeza katundu wawo anali wochuluka kwambiri moti sakanatha kukhala pamodzi. <verse number="7" style="v"/>Mikangano inayambika pakati pa abusa a Abramu ndi abusa a Loti. Nthawi imeneyo nʼkuti Akanaani ndi Aperezi akukhalanso mʼdziko lomwelo.</para>
  <para style="p">
    <verse number="8" style="v"/>Tsono Abramu anati kwa Loti, “Pasakhale mikangano pakati pa iwe ndi ine kapena pakati pa abusa ako ndi anga, popeza ndife abale. <verse number="9" style="v"/>Kodi dziko lonseli silili pamaso pako? Tiye tisiyane. Iwe ukalowera kumanzere, ine ndilowera kumanja; ukalowera kumanja, ine ndipita kumanzere.”</para>
  <para style="p">
    <verse number="10" style="v"/>Loti atamwazamwaza maso anaona kuti chigwa chonse cha mtsinje wa Yorodani chinali chothiriridwa bwino ngati munda wa Yehova, kapena ngati dziko la ku Igupto mpaka ku Zowari. (Nthawi iyi nʼkuti Yehova asanawononge Sodomu ndi Gomora). <verse number="11" style="v"/>Choncho Loti anadzisankhira yekha chigwa chonse cha Yorodani nanyamuka kulowera cha kummawa. Choncho anthu awiriwa anasiyana. <verse number="12" style="v"/>Abramu anakhala mʼdziko la Kanaani, pamene Loti anakakhala pakati pa mizinda ikuluikulu ya mʼchigwamo. Anamanga tenti yake pafupi ndi Sodomu. <verse number="13" style="v"/>Tsono anthu a ku Sodomu anali oyipa ndiponso ankachimwira Yehova kwambiri.</para>
  <para style="p">
    <verse number="14" style="v"/>Loti atachoka, Yehova anati kwa Abramu, “Kuchokera pamene ulipo tayangʼanayangʼana cha kumpoto, kummwera, kummawa ndi kumadzulo. <verse number="15" style="v"/>Dziko lonse ukulionalo ndidzalipereka kwa iwe ndi zidzukulu zako mpaka muyaya. <verse number="16" style="v"/>Ndidzakupatsa zidzukulu zochuluka ngati fumbi lapansi moti amene angathe kuwerenga fumbilo ndiye kuti angathenso kuwerenga zidzukulu zako. <verse number="17" style="v"/>Dzuka ndipo uyendere dziko lonseli mulitali ndi mulifupi pakuti ndalipereka kwa iwe.”</para>
  <para style="p">
    <verse number="18" style="v"/>Choncho Abramu anasamutsa tenti yake napita kukakhala pafupi ndi mitengo ikuluikulu ija ya thundu ya ku Mamre ku Hebroni, kumene anamangira Yehova guwa lansembe.</para>
  <chapter number="14" style="c"/>
  <para style="s1">Abramu Apulumutsa Loti</para>
  <para style="p">
    <verse number="1" style="v"/>Pa nthawi imeneyi Amarafeli mfumu ya Sinara, Arioki mfumu ya Elasara, Kedorilaomere mfumu ya Elamu ndi Tidala mfumu ya Goimu <verse number="2" style="v"/>anathira nkhondo Bera mfumu ya ku Sodomu, Birisa mfumu ya Gomora, Sinabi mfumu ya Adima, Semeberi mfumu ya Ziboimu ndi mfumu ya Bela (kumeneko ndi ku Zowari). <verse number="3" style="v"/>Mafumu onse anathiridwa nkhondowa anagwirizana pamodzi kupita ku Chigwa cha Sidimu (Nyanja ya Mchere). <verse number="4" style="v"/>Kwa zaka khumi ndi ziwiri anali pansi pa ulamuliro wa Kedorilaomere, koma mʼchaka cha khumi ndi chitatu anamuwukira.</para>
  <para style="p">
    <verse number="5" style="v"/>Mʼchaka cha khumi ndi chinayi, Kedorilaomere mogwirizana ndi mafumu ena aja anapita kukagonjetsa Arefaiwa ku Asiteroti-karanaimu, Zuzimu wa ku Hamu, Aemi wa ku Savekiriataimu <verse number="6" style="v"/>amene ankakhala ku Ahori, ku dziko la mapiri la Seiri mpaka ku Eli Parani kufupi ndi chipululu. <verse number="7" style="v"/>Kenaka anabwerera napita ku Eni-Misipati (ku Kadesi), ndipo anagonjetsa dera lonse la Aamaleki, kuphatikizanso Aamori amene ankakhala ku Hazazoni Tamara.</para>
  <para style="p">
    <verse number="8" style="v"/>Tsono mafumu a ku Sodomu, Gomora, Adima, Zeboimu ndi ku Bela (ku Zowari) anapita ku Chigwa cha Sidimu kukakonzekera kuthira nkhondo <verse number="9" style="v"/>Kedorilaomere mfumu ya Elamu, Tidala mfumu ya Goimu, Amarafeli mfumu ya Sinara ndi Arioki mfumu ya Elasara. Mafumu anayi analimbana ndi mafumu asanu. <verse number="10" style="v"/>Koma Chigwa cha Sidimu chinali chodzaza ndi maenje aphula. Choncho pamene mafumu a ku Sodomu ndi Gomora amathawa, ankhondo ena anagweramo ndipo ena anathawira ku mapiri. <verse number="11" style="v"/>Mafumu anayi aja anatenga katundu yense ndi chakudya chonse cha ku Sodomu ndi Gomora napita nazo. <verse number="12" style="v"/>Anatenganso Loti, mwana wa mʼbale wake wa Abramu pamodzi ndi katundu wake popeza ankakhala mu Sodomu.</para>
  <para style="p">
    <verse number="13" style="v"/>Koma munthu wina amene anathawa, anabwera kudzamufotokozera Abramu Mhebri. Tsono Abramu ankakhala pafupi ndi mitengo ikuluikulu ya thundu ya Mamre wa fuko la Aamori, mʼbale wake wa Esikolo ndi Aneri. Onsewa anali pa mgwirizano ndi Abramu. <verse number="14" style="v"/>Abramu atamva kuti Loti wagwidwa pa nkhondo, anasonkhanitsa asilikali 318 obadwira mʼbanja lake lomwelo nalondola mpaka ku Dani. <verse number="15" style="v"/>Pa nthawi ya usiku Abramu anawagawa asilikali ake kuti athire nkhondo mafumu aja, ndipo anawakantha nawapirikitsa mpaka ku Hoba, cha kumpoto kwa Damasiko. <verse number="16" style="v"/>Ndipo anawalanda katundu wawo yense nabwera naye Loti, katundu wake yense, pamodzi ndi akazi ndi anthu ena.</para>
  <para style="p">
    <verse number="17" style="v"/>Abramu atabwerera kuchokera kogonjetsa Kedorilaomere ndi mafumu amene anali nawo pa mgwirizano, mfumu ya ku Sodomu inabwera kudzakumana naye ku Chigwa cha Save (chimenechi ndicho Chigwa cha Mfumu).</para>
  <para style="p">
    <verse number="18" style="v"/>Ndipo Melikizedeki mfumu ya ku Salemu anabweretsa buledi ndi vinyo. Iyeyu anali wansembe wa Mulungu Wammwambamwamba, <verse number="19" style="v"/>ndipo anadalitsa Abramu nati,</para>
  <para style="q1">“Mulungu Wammwambamwamba,</para>
  <para style="q2">wolenga kumwamba ndi dziko lapansi, akudalitse iwe Abramu.</para>
  <para style="q1">
    <verse number="20" style="v"/>Ndipo adalitsike Mulungu Wammwambamwamba</para>
  <para style="q2">amene anapereka adani ako mʼdzanja lako.”</para>
  <para style="m">Ndipo Abramu anamupatsa iye chakhumi cha zonse anali nazo.</para>
  <para style="p">
    <verse number="21" style="v"/>Mfumu ya Sodomu inati kwa Abramu, “Ine undipatse anthu okhawo, koma katundu akhale wako.”</para>
  <para style="p">
    <verse number="22" style="v"/>Koma Abramu anawuza mfumu ya Sodomu kuti, “Ndakweza manja anga kwa Yehova, Mulungu Wammwambamwamba, Mlengi wakumwamba ndi dziko lapansi, kulumbira <verse number="23" style="v"/>kuti sindidzalandira kanthu kalikonse kako, ngakhale utakhala ulusi chabe kapena chingwe cha nsapato, kuopa kuti ungamanene kuti, ‘Ndamulemeretsa Abramu.’ <verse number="24" style="v"/>Sindidzalandira kanthu kalikonse kupatula zokhazo zimene anthu anga adya ndi gawo la katundu la anthu amene ndinapita nawo monga Aneri, Esikolo ndi Mamre. Iwowa atenge gawo lawo.”</para>
  <chapter number="15" style="c"/>
  <para style="s1">Pangano la Mulungu ndi Abramu</para>
  <para style="p">
    <verse number="1" style="v"/>Zitatha izi, Yehova anayankhula ndi Abramu mʼmasomphenya nati:</para>
  <para style="q1">“Usaope Abramu.</para>
  <para style="q2">Ine ndili ngati chishango chokutchinjiriza.</para>
  <para style="q2">Mphotho yako idzakhala yayikulu.”</para>
  <para style="p">
    <verse number="2" style="v"/>Koma Abramu anati, “Haa! Ambuye Yehova, mukhoza kundipatsa chiyani popeza ndikanali wopanda mwana ndipo amene adzatenge chuma changa ndi Eliezara wa ku Damasiko? <verse number="3" style="v"/>Inu simunandipatse ana kotero kuti wantchito wa ku nyumba kwanga ndiye amene adzalowe mʼmalo mwanga.”</para>
  <para style="p">
    <verse number="4" style="v"/>Yehova anayankhula naye nati: “Munthu uyu sadzalowa mʼmalo mwako, koma mwana wako weniweni wamwamuna, wobereka wekha ndiye adzalowe mʼmalo mwako.” <verse number="5" style="v"/>Yehova anapita naye Abramu panja nati, “Tayangʼana kumwambaku, ndipo chifukwa cha chimenechi uwerenge nyenyezi ngati ungathe kuziwerenga.” Ndipo anamuwuza kuti, “Ndi mmene adzakhalire ana ako ndi zidzukulu zako.”</para>
  <para style="p">
    <verse number="6" style="v"/>Abramu anakhulupirira Yehova, ndipo ichi chinamuchititsa kukhala wolungama.</para>
  <para style="p">
    <verse number="7" style="v"/>Ndipo anamuwuza kuti, “Ine ndine Yehova amene ndinakuchotsa iwe ku mzinda wa Uri wa ku Akaldeya kuti ndikupatse dziko ili kuti likhale lako.”</para>
  <para style="p">
    <verse number="8" style="v"/>Koma Abramu anati, “Haa! Ambuye Yehova, kodi ndingadziwe bwanji kuti lidzakhaladi langa?”</para>
  <para style="p">
    <verse number="9" style="v"/>Kotero Yehova anati kwa iye, “Kanditengere kamsoti kangʼombe ka zaka zitatu, kamsoti ka mbuzi ka zaka zitatu, ndi nkhosa yayimuna ya zaka zitatu pamodzi ndi nkhunda ndi kamwana ka njiwa.”</para>
  <para style="p">
    <verse number="10" style="v"/>Abramu anabweretsadi zonsezi nadula chilichonse pakati nʼkuzindandalika, chidutswa chilichonse kuyangʼanana ndi chinzake; koma njiwa ndi nkhunda sanazidule pakati. <verse number="11" style="v"/>Pamene miphamba inabwera kuti itole nyama ija, Abramu anayipirikitsa.</para>
  <para style="p">
    <verse number="12" style="v"/>Pamene dzuwa limalowa Abramu anagona tulo tofa nato ndipo mdima wandiweyani ndi wochititsa mantha unamuphimba. <verse number="13" style="v"/>Tsono Yehova anati kwa iye, “Uyenera kudziwa mosakayika kuti zidzukulu zako zidzakhala alendo mʼdziko lachilendo ndipo zidzakhala akapolo ndi kuzunzidwa zaka 400. <verse number="14" style="v"/>Koma ndidzalanga dziko limene zidzukulu zako zidzagwireko ukapolo ndipo pambuyo pake iwo adzatulukamo ndi chuma chambiri. <verse number="15" style="v"/>Komabe iweyo udzamwalira mu mtendere ndi kuyikidwa mʼmanda utakalamba bwino. <verse number="16" style="v"/>Patapita mibado inayi, adzukulu ako adzabwereranso kuno popeza tchimo la Aamori silinafike pachimake kuti alangidwe.”</para>
  <para style="p">
    <verse number="17" style="v"/>Dzuwa litalowa ndipo mdima utagwa, panaoneka mʼphika wofuka nthunzi ya moto ndi sakali yoyaka ndipo zinadutsa pakati pa zidutswa za nyama zija. <verse number="18" style="v"/>Pa tsiku limenelo, Yehova anachita pangano ndi Abramu nati, “Ndikulonjeza kuti ndidzapereka dziko ili kwa zidzukulu zako, kuchokera ku mtsinje wa ku Igupto mpaka ku mtsinje waukulu wa Yufurate. <verse number="19" style="v"/>Ndidzakupatsani dziko la Akeni, Akenizi, Akadimoni, <verse number="20" style="v"/>Ahiti, Aperezi, Arefaimu, <verse number="21" style="v"/>Aamori, Akanaani, Agirigasi ndi Ayebusi.”</para>
  <chapter number="16" style="c"/>
  <para style="s1">Sarai ndi Hagara</para>
  <para style="p">
    <verse number="1" style="v"/>Tsono Sarai, mkazi wa Abramu anali asanamuberekere ana Abramuyo. Koma anali ndi wantchito wamkazi wa ku Igupto dzina lake Hagara; <verse number="2" style="v"/>ndipo Sarai anati kwa Abramu, “Yehova sanalole kuti ine ndikhale ndi ana. Bwanji mulowe mwa wantchito wanga wamkaziyu kuti mwina ndingaone ana kudzera mwa iyeyu.”</para>
  <para style="p">Abramu anamvera Sarai. <verse number="3" style="v"/>Tsono Sarai anatenga Hagara wantchito wake wamkazi wa ku Igupto uja namupereka kwa Abramu mwamuna wake kuti akhale mkazi wake. Izi zinachitika Abramu atakhala ku Kanaani zaka khumi. <verse number="4" style="v"/>Abramu atalowana ndi Hagara, Hagara uja anatenga mimba.</para>
  <para style="p">Pamene Hagara anadziwa kuti anali woyembekezera anayamba kunyoza mbuye wake Sarai. <verse number="5" style="v"/>Pamenepo Sarai anati kwa Abramu, “Inu ndinu amene mwandiputira nkhanza zikundichitikirazi. Ndinakupatsani wantchito wanga wamkazi kuti akhale mkazi wanu, ndiye tsopano wayamba kundinyoza ine chifukwa wadziwa kuti ndi woyembekezera. Yehova ndiye amene aweruze pakati pa inu ndi ine.”</para>
  <para style="p">
    <verse number="6" style="v"/>Abramu anati, “Wantchito wakoyu ali mʼmanja mwako. Chita naye chilichonse chimene ukuganiza kuti ndi chokukomera.” Tsono Sarai anazunza Hagara mpaka anathawa.</para>
  <para style="p">
    <verse number="7" style="v"/>Mngelo wa Yehova anamupeza Hagara pafupi ndi chitsime mʼchipululu. Chinali chitsime chimene chili mʼmphepete mwa msewu wopita ku Suri. <verse number="8" style="v"/>Ndipo mngeloyo anati, “Hagara, iwe wantchito wa Sarai, ukuchokera kuti ndipo ukupita kuti?”</para>
  <para style="p">Iye anayankha, “Ndikuthawa mbuye wanga Sarai.”</para>
  <para style="p">
    <verse number="9" style="v"/>Mngelo wa Yehova anamuwuza kuti, “Bwerera kwa mbuye wako ndipo ukamugonjere. <verse number="10" style="v"/>Ndidzakupatsa zidzukulu zambiri zoti munthu sangaziwerenge.”</para>
  <para style="p">
    <verse number="11" style="v"/>Mngelo wa Yehova uja anamuwuzanso kuti,</para>
  <para style="q1">“Ndiwe woyembekezera</para>
  <para style="q2">ndipo udzabala mwana wamwamuna.</para>
  <para style="q1">Udzamutcha dzina lake Ismaeli,</para>
  <para style="q2">pakuti Yehova wamva kulira chifukwa cha kuzunzika kwako.</para>
  <para style="q1">
    <verse number="12" style="v"/>Iye adzakhala munthu wa khalidwe ngati mʼmbulu wamisala;</para>
  <para style="q2">adzadana ndi aliyense</para>
  <para style="q2">ndipo anthu onse adzadana naye,</para>
  <para style="q1">adzakhala mwaudani pakati pa abale ake</para>
  <para style="q2">onse.”</para>
  <para style="p">
    <verse number="13" style="v"/>Hagara anatcha Yehova amene anamuyankhula uja dzina loti: “Ndinu Mulungu amene mumandiona,” popeza anati, “Ndakumana ndi Yehova atatha kundikomera mtima.” <verse number="14" style="v"/>Nʼchifukwa chake chitsime chija chimene chili pakati pa Kadesi ndi Beredi chinatchedwa Beeri-lahai-roi.</para>
  <para style="p">
    <verse number="15" style="v"/>Tsono Hagara anamuberekera Abramu mwana wamwamuna ndipo Abramu anamutcha mwanayo Ismaeli. <verse number="16" style="v"/>Pamene Hagara anamubalira Ismaeli nʼkuti Abramuyo ali ndi zaka 86.</para>
  <chapter number="17" style="c"/>
  <para style="s1">Pangano la Mdulidwe</para>
  <para style="p">
    <verse number="1" style="v"/>Pamene Abramu anali ndi zaka 99, Yehova anamuonekera nati, “Ine ndine Mulungu Wamphamvuzonse. Ukhale munthu wochita zolungama nthawi zonse. <verse number="2" style="v"/>Ndipo Ine ndikulonjeza kuti ndidzakupatsa zidzukulu zambiri.”</para>
  <para style="p">
    <verse number="3" style="v"/>Pomwepo Abramu anadziponya pansi ndipo Mulungu anati kwa iye, <verse number="4" style="v"/>“Pangano langa ndi iwe ndi ili: Udzakhala kholo la mitundu yambiri ya anthu. <verse number="5" style="v"/>Sudzatchedwanso Abramu; dzina lako lidzakhala Abrahamu, chifukwa ndakusandutsa kukhala kholo la mitundu yambiri ya anthu. <verse number="6" style="v"/>Ndidzakupatsa zidzukulu zambiri motero kuti mitundu yambiri ya anthu idzatuluka mwa iwe. Mafumunso adzatuluka mwa iwe. <verse number="7" style="v"/>Pangano langa ndi iwe pamodzi ndi zidzukulu za mibado ya mʼtsogolo lidzakhala la muyaya. Ndidzakhala Mulungu wako ndi Mulungu wa zidzukulu zako. <verse number="8" style="v"/>Dziko lonse la Kanaani, limene iwe ukukhala tsopano, ndalipereka kwa iwe ndi kwa zidzukulu zako kuti likhale chuma chanu mpaka muyaya. Ndipo Ine ndidzakhala Mulungu wa zidzukulu zako.”</para>
  <para style="p">
    <verse number="9" style="v"/>Kenaka Mulungu anati kwa Abrahamu, “Koma iwe pamodzi ndi zidzukulu zako zobwera pambuyo pako mʼmibado ya mʼtsogolomo, sungani pangano langali. <verse number="10" style="v"/>Iwe pamodzi ndi zidzukulu zako zobwera pambuyo pako muzisunga pangano ili loti mwamuna aliyense pakati panupa azichita mdulidwe. <verse number="11" style="v"/>Kuyambira tsopano muzichita mdulidwe ndipo ichi chidzakhala chizindikiro cha pangano langa ndi iwe. <verse number="12" style="v"/>Kuyambira tsopano mpaka mibado ya mʼtsogolomo mwana wamwamuna aliyense pakati panu amene wakwana masiku asanu ndi atatu ayenera kuchita mdulidwe. Awa ndi ana obadwa mʼbanja lako, kapena akapolo ochita kugula ndi ndalama, mlendo osakhala wa mʼmbumba yako. <verse number="13" style="v"/>Achite mdulidwe ndithu mwana wamwamuna aliyense, mbadwa ngakhale kapolo wochita kugula ndi ndalama, ndipo ichi chidzakhala chizindikiro pa thupi lanu cha pangano langa lamuyaya. <verse number="14" style="v"/>Mwamuna aliyense amene adzakhala wosachita mdulidwe adzachotsedwa pakati pa anthu ake chifukwa sanasunge pangano langa.”</para>
  <para style="p">
    <verse number="15" style="v"/>Mulungu anatinso kwa Abrahamu, “Sarai mkazi wako, sudzamutchanso Sarai; dzina lake lidzakhala Sara. <verse number="16" style="v"/>Ndidzamudalitsa ndipo adzakubalira mwana wamwamuna. Ndidzamudalitsa kuti akhale mayi wa mitundu ya anthu; mafumu a anthuwo adzachokera mwa iye.”</para>
  <para style="p">
    <verse number="17" style="v"/>Abrahamu anadzigwetsa pansi pamaso pa Yehova, Iye anaseka nati, “Kodi munthu wa zaka 100 nʼkubala mwana? Kodi Sara adzabereka mwana pa msinkhu wa zaka makumi asanu ndi anayi?” <verse number="18" style="v"/>Ndipo Abrahamu anati kwa Mulungu, “Bwanji mumudalitse Ismaeli.”</para>
  <para style="p">
    <verse number="19" style="v"/>Koma Mulungu anati, “Ayi, koma mkazi wako Sara adzakubalira mwana wamwamuna, ndipo udzamutcha Isake. Ndidzasunga pangano langa losatha ndi iyeyu komanso ndi zidzukulu zobwera pambuyo pake. <verse number="20" style="v"/>Koma za Ismaeli, ndamva. Ndidzamudalitsadi, ndipo adzakhala ndi zidzukulu zambiri. Iye adzakhala kholo la mafumu khumi ndi awiri ndipo mwa iye mudzatuluka mtundu waukulu wa anthu. <verse number="21" style="v"/>Koma ndidzasunga pangano langali ndi Isake amene Sara adzakubalira pofika nthawi ngati ino chaka chamawa.” <verse number="22" style="v"/>Atatha kuyankhula, Mulungu anamuchokera Abrahamu.</para>
  <para style="p">
    <verse number="23" style="v"/>Tsono Abrahamu anachita mdulidwe mwana wake Ismaeli ndi onse amene anali mʼbanja lake, mbadwa ngakhale kapolo ochita kugula ndi ndalama, monga mmene Mulungu analamulira. <verse number="24" style="v"/>Abrahamu anali ndi zaka 99 pamene anachita mdulidwe, <verse number="25" style="v"/>ndipo mwana wake Ismaeli anali ndi zaka khumi ndi zitatu; <verse number="26" style="v"/>Onse, Abrahamu ndi mwana wake Ismaeli, anachita mdulidwe tsiku limodzi. <verse number="27" style="v"/>Aliyense wamwamuna wa pa banja pa Abrahamu, kuphatikizapo iwo amene anabadwira pa banja pomwepo kapena akapolo ogula ndi ndalama kwa alendo, anachita mdulidwe.</para>
  <chapter number="18" style="c"/>
  <para style="s1">Alendo Atatu a Abrahamu</para>
  <para style="p">
    <verse number="1" style="v"/>Yehova anadza kwa Abrahamu pafupi ndi mitengo ikuluikulu ya thundu ya ku Mamre. Abrahamu nʼkuti atakhala pansi pa khoma la tenti yake masana, dzuwa likutentha. <verse number="2" style="v"/>Tsono Abrahamu atakweza maso ake patali anangoona anthu atatu atayima cha potero. Atawaona, ananyamuka mofulumira kuti awachingamire. Atafika anaweramitsa mutu pansi mwa ulemu nati, <verse number="3" style="v"/>“Ngati mwandikomera mtima, mbuye wanga, musamulambalale mtumiki wanu. <verse number="4" style="v"/>Ndikupatseniko timadzi pangʼono kuti nonse musambitse mapazi anu ndi kupumula pansi pa mtengo uwu. <verse number="5" style="v"/>Tsono ndikutengereniko kachakudya kuti mudye kuti mwina nʼkupezako mphamvu zopitirizira ulendo wanu. Inu mwafika kumalo kwa mtumiki wanu.”</para>
  <para style="p">Ndipo iwo anamuyankha nati, “Zikomo kwambiri, chita monga wanenera.”</para>
  <para style="p">
    <verse number="6" style="v"/>Choncho Abrahamu anafulumira kupita kwa Sara mʼtenti nati, “Tafulumira, tenga mabeseni atatu a ufa wosalala, ukande ndi kupanga buledi.”</para>
  <para style="p">
    <verse number="7" style="v"/>Kenaka Abrahamu anakatenga mwana wangʼombe wonenepa ndi wofewa bwino ndi kupatsa wantchito wake amene anachita changu kukonza ndiwoyo. <verse number="8" style="v"/>Tsono Abrahamu anatenga chambiko, mkaka ndi mwana wangʼombe wokonzedwa uja nazipereka kwa anthu aja. Alendowo akudya, Abrahamu ankawayangʼana atayimirira pansi pa mtengo.</para>
  <para style="p">
    <verse number="9" style="v"/>Anthuwo anafunsa Abrahamu kuti, “Mkazi wako Sara ali kuti?”</para>
  <para style="p">Iye anati, “Ali mu tentimu.”</para>
  <para style="p">
    <verse number="10" style="v"/>Tsono mmodzi mwa iwo anati, “Mosakayikira ndidzabweranso pa nthawi ngati yomwe ino chaka chamawa, ndipo Sara mkazi wako adzakhala ndi mwana wamwamuna.”</para>
  <para style="p">Koma Sara amene anali kumbuyo kwa Abrahamu pa khoma la tenti ankamva zonsezi. <verse number="11" style="v"/>Abrahamu ndi Sara anali okalamba kale ndipo anali ndi zaka zambiri. Sara nʼkuti atapyola kale pa msinkhu oti nʼkubereka. <verse number="12" style="v"/>Choncho anangoseka nati mu mtima mwake, “Kodi munthu wothayitha ngati ine ndingasangalalenso kugona pamodzi ndi mbuye wanga? Mwamuna wanga nayenso ndi wokalamba.”</para>
  <para style="p">
    <verse number="13" style="v"/>Ndipo Yehova anati kwa Abrahamu, “Nʼchifukwa chiyani Sara anaseka nʼkumati, ‘Moti ine nʼkudzakhaladi ndi mwana mmene ndakalambiramu?’ <verse number="14" style="v"/>Kodi pali chimene chikhoza kumukanika Yehova? Pa nthawi yake, ngati yomwe ino chaka chamawa ndidzabweranso, ndipo Sara adzabala mwana wamwamuna.”</para>
  <para style="p">
    <verse number="15" style="v"/>Koma Sara ndi mantha ananama nati, “Sindinaseke.”</para>
  <para style="p">Koma Iye anati, “Inde iwe unaseka.”</para>
  <para style="s1">Abrahamu Apembedzera Sodomu</para>
  <para style="p">
    <verse number="16" style="v"/>Kenaka anthu aja ananyamuka ndi kumapita, molunjika ku Sodomu. Ndipo Abrahamu anayenda nawo pamodzi kuwaperekeza. <verse number="17" style="v"/>Tsono Yehova anati mu mtima mwake, “Kodi ndingamubisire Abrahamu chimene ndikuti ndichite posachedwa? <verse number="18" style="v"/>Abrahamu adzakhaladi mtundu wa anthu waukulu ndi wamphamvu, ndipo mitundu yonse ya anthu pa dziko lapansi adzadalitsika kudzera mwa iye. <verse number="19" style="v"/>Pakuti ndasankha iyeyu kuti adzatsogolere ana ake ndi a pa banja lake, kuti asunge mawu a Yehova pochita zoyenera ndi zachilungamo. Choncho Yehova adzachita kwa Abrahamu chimene anamulonjeza iye.”</para>
  <para style="p">
    <verse number="20" style="v"/>Ndipo Yehova anati kwa Abrahamu, “Kulirira Gomora kwakula ndipo tchimo lawo lafika poyipa kwambiri <verse number="21" style="v"/>choncho ndikuti ndipiteko ndikaone ngati zimene achita zilidi zoyipa monga mmene madandawulo andipezera Ine. Ngati sizili choncho, ndikadziwa.”</para>
  <para style="p">
    <verse number="22" style="v"/>Anthu aja anatembenuka nʼkumapita, kulowera ku Sodomu, koma Abrahamu anali chiyimirire pamaso pa Yehova. <verse number="23" style="v"/>Kenaka Abrahamu anasendera kufupi ndi Iye nati, “Kodi mudzawonongera kumodzi wolungama ndi woyipa? <verse number="24" style="v"/>Nanga bwanji patakhala anthu makumi asanu olungama mu mzindamo? Kodi mudzawonongadi onse osausiyako mzindawo chifukwa cha anthu makumi asanu olungama omwe ali mʼmenemo? <verse number="25" style="v"/>Ndithu simungachite zimenezi, kupha anthu olungama pamodzi ndi oyipa. Nʼzosatheka kuti inu nʼkufananitsa olungama ndi oyipa. Kodi woweruza wa dziko lapansi nʼkulephera kuchita chilungamo?”</para>
  <para style="p">
    <verse number="26" style="v"/>Yehova anati, “Nditapeza anthu makumi asanu olungama mu mzinda wa Sodomu, ndidzasiya malo onsewo osawawononga chifukwa cha iwo.”</para>
  <para style="p">
    <verse number="27" style="v"/>Ndipo Abrahamu anayankhulanso nati, “Tsono poti ndalimba mtima kuyankhula ndi Ambuye, ngakhale kuti ndine fumbi ndi phulusa chabe, <verse number="28" style="v"/>bwanji anthu olungama atacheperapo ndi asanu pa anthu makumi asanu? Kodi mudzawononga mzinda wonse chifukwa cha asanuwo?”</para>
  <para style="p">Iye anati, “Nditapezamo anthu 45, sindidzawuwononga.”</para>
  <para style="p">
    <verse number="29" style="v"/>Kenakanso anayankhula kwa Iye nati, “Bwanji atangopezekamo anthu 40 okha?”</para>
  <para style="p">Iye anayankha, “Chifukwa cha anthu 40 amenewa, sindidzatero.”</para>
  <para style="p">
    <verse number="30" style="v"/>Ndipo Abrahamu anati, “Pepanitu musandipsere mtima Ambuye, koma mundilole kuti ndiyankhule. Nanga mutapezekamo anthu makumi atatu okha?”</para>
  <para style="p">Iye anayankha, “Sindidzatero ngati atapezekamo anthu makumi atatu.”</para>
  <para style="p">
    <verse number="31" style="v"/>Abrahamu anati, “Tsono poti ndalimba mtima chonchi kumayankhula ndi Ambuye, bwanji atangopezeka anthu makumi awiri okha?”</para>
  <para style="p">Iye anati, “Chifukwa cha anthu makumi awiriwo, sindidzawuwononga.”</para>
  <para style="p">
    <verse number="32" style="v"/>Kenaka Abrahamu anati, “Pepani Ambuye musandipsere mtima, ndingoyankhula kamodzi kokhaka basi. Bwanji atangopezeka khumi okha mʼmenemo?”</para>
  <para style="p">Iye anayankha nati, “Chifukwa cha khumiwo, sindidzawuwononga.”</para>
  <para style="p">
    <verse number="33" style="v"/>Yehova atatsiriza kuyankhula ndi Abrahamu, anachoka ndipo Abrahamu anabwerera ku nyumba yake.</para>
  <chapter number="19" style="c"/>
  <para style="s1">Kuwonongedwa kwa Sodomu ndi Gomora</para>
  <para style="p">
    <verse number="1" style="v"/>Angelo awiri aja anafika ku Sodomu madzulo ndipo Loti anali atakhala pansi pa chipata cha mzindawo. Loti atawaona, anayimirira ndi kukakumana nawo ndipo anaweramitsa mutu wake pansi mwaulemu. <verse number="2" style="v"/>Iye anati, “Ambuye wanga, chonde patukirani ku nyumba kwa mtumiki wanu. Mukhoza kusambitsa mapazi anu ndi kugona usiku uno kenaka nʼkumapitirira ndi ulendo wanu mmamawa.”</para>
  <para style="p">Iwo anati, “Ayi, tigona panja.”</para>
  <para style="p">
    <verse number="3" style="v"/>Koma iye anawawumiriza kwambiri kotero kuti anapita naye pamodzi ku nyumba kwake. Anawakonzera chakudya buledi wopanda yisiti ndipo anadya. <verse number="4" style="v"/>Alendo aja asanapite kogona, amuna onse achinyamata ndi achikulire ochokera mbali zonse za mzinda wa Sodomu anazinga nyumba ya Loti. <verse number="5" style="v"/>Iwo anayitana Loti namufunsa kuti, “Ali kuti amuna aja amene afika kuno usiku womwe uno? Atulutse, utipatse kuti tigone nawo malo amodzi.”</para>
  <para style="p">
    <verse number="6" style="v"/>Loti anatuluka panja kukakumana nawo natseka chitseko <verse number="7" style="v"/>ndipo anati, “Ayi anzanga, musachite zinthu zoyipa zotere. <verse number="8" style="v"/>Taonani, ine ndili ndi ana anga akazi awiri amene sanagonepo ndi mwamuna. Mundilole ndikutulutsireni amenewo ndipo muchite nawo zimene mungafune. Koma musachite chilichonse ndi anthuwa, pakuti iwowa ndi alendo anga ndipo ndiyenera kuwatchinjiriza.”</para>
  <para style="p">
    <verse number="9" style="v"/>Iwo anayankha kuti, “Tachoka apa tidutse.” Ndipo anati, “Munthu uyu anabwera kuno ngati mlendo chabe, tsono lero akufuna kuti akhale wotiweruza! Tikukhawulitsa kuposa iwowa.” Anapitiriza kumuwumiriza Loti uja nʼkumasunthira kutsogolo kuti athyole chitseko.</para>
  <para style="p">
    <verse number="10" style="v"/>Koma anthu aja anali mʼkatiwa anasuzumira namukokera Loti uja mʼkati mwa nyumba nʼkutseka chitseko. <verse number="11" style="v"/>Kenaka anawachititsa khungu anthu amene anali panja pa nyumba aja, aangʼono ndi aakulu omwe, kuti asaone pa khomo.</para>
  <para style="p">
    <verse number="12" style="v"/>Anthu awiri aja anati kwa Loti, “Kodi uli ndi wina aliyense pano, kaya ndi akamwini ako, kaya ndi ana ako aamuna kapena aakazi, kapena aliyense mu mzindamu amene ndi anzako? Atulutse onse muno, <verse number="13" style="v"/>chifukwa tiwononga malo ano. Yehova waona kuti kuyipa kwa anthu a mu mzindawu kwakulitsa. Choncho watituma kuti tiwuwononge.”</para>
  <para style="p">
    <verse number="14" style="v"/>Choncho Loti anatuluka nayankhula ndi akamwini ake amene anali kuyembekezera kukwatira ana ake akazi nati, “Fulumirani, tiyeni tichoke pa malo ano chifukwa Yehova watsala pangʼono kuwononga mzindawu.” Koma akamwini akewo ankayesa kuti akungoselewula.</para>
  <para style="p">
    <verse number="15" style="v"/>Mmene kumacha, angelo aja anamufulumizitsa Loti nati, “Nyamuka, tenga mkazi wako ndi ana ako aakazi awiriwo, ndipo mutuluke mu mzindawo kuopa kuti mungaphedwe pamodzi nawo.”</para>
  <para style="p">
    <verse number="16" style="v"/>Koma Loti ankakayikabe. Koma Yehova anawachitira chifundo motero kuti anthu aja anagwira mkazi wake ndi ana ake aakazi aja nawatsogolera bwinobwino kuwatulutsa mu mzindawo. <verse number="17" style="v"/>Atangowatulutsa, mmodzi wa angelowo anati, “Thawani kuti mudzipulumutse, musachewuke, musayime pena paliponse mʼchigwamo! Thawirani ku mapiri kuopa kuti mungawonongeke!”</para>
  <para style="p">
    <verse number="18" style="v"/>Koma Loti anawawuza kuti, “Ayi, ambuye anga chonde musatero! <verse number="19" style="v"/>Taonani, Inu mwachitira mtumiki wanu chifundo, ndipo mwaonetsa kukoma mtima kwanu pondipulumutsa. Sindingathawire ku mapiri chifukwa chiwonongekochi chikhoza kundipeza ndisanafike ku mapiriko ndipo ndingafe. <verse number="20" style="v"/>Koma, chapafupi pomwepa pali mudzi woti ndikhoza kuthamanga nʼkukafikako. Mundilole ndithawireko, ndi waungʼono kwambiri, si choncho? Mukatero, moyo wanga upulumuka.”</para>
  <para style="p">
    <verse number="21" style="v"/>Mngeloyo anati kwa iye, “Chabwino, ndavomeranso pempho lako, sindiwononga mudzi ukunenawo. <verse number="22" style="v"/>Koma uthawireko mofulumira chifukwa sindichita kena kalikonse mpaka utafikako.” (Nʼchifukwa chake mudziwo unatchedwa Zowari).</para>
  <para style="p">
    <verse number="23" style="v"/>Pamene Loti amafika ku Zowari, nʼkuti dzuwa litatuluka. <verse number="24" style="v"/>Ndiye Yehova anathira sulufule wamoto wochokera kumwamba kwa Yehova pa Sodomu ndi Gomora. <verse number="25" style="v"/>Kotero, anawononga mizindayo, chigwa chonse pamodzi ndi onse okhala mʼmizindayo. Anawononganso zomera zonse za mʼdzikolo. <verse number="26" style="v"/>Koma mkazi wa Loti anachewuka ndipo anasanduka mwala wa mchere.</para>
  <para style="p">
    <verse number="27" style="v"/>Mmawa mwake, Abrahamu ananyamuka nabwerera kumalo kumene anakumana ndi Yehova kuja. <verse number="28" style="v"/>Anayangʼana kumunsi ku Sodomu, Gomora ndi ku dziko lonse la ku chigwa, ndipo anaona chiwutsi chikufuka mʼdzikolo ngati chikuchokera mʼngʼanjo.</para>
  <para style="p">
    <verse number="29" style="v"/>Choncho Mulungu anawononga mizinda ya ku chigwa, koma anakumbukira pemphero la Abrahamu natulutsa Loti ku sulufule ndi moto zimene zinawononga mizinda ya kumene Loti amakhalako.</para>
  <para style="s1">Loti ndi Ana ake Aakazi</para>
  <para style="p">
    <verse number="30" style="v"/>Loti ndi ana ake awiri aakazi anachoka ku Zowari nakakhala ku mapiri, chifukwa amachita mantha kukhala ku Zowari. Iye ndi ana ake awiri ankakhala mʼphanga. <verse number="31" style="v"/>Tsiku lina mwana wake wamkazi wamkulu anawuza mngʼono wake kuti, “Abambo athu ndi wokalamba ndipo palibe mwamuna aliyense pano woti atikwatire ndi kubereka ana monga mwa chikhalidwe cha pa dziko lonse lapansi. <verse number="32" style="v"/>Tiye tiwamwetse vinyo ndipo tigone nawo. Tikatero mtundu wathu udzakhalapobe.”</para>
  <para style="p">
    <verse number="33" style="v"/>Usiku umenewo analedzeretsa vinyo abambo awo, ndipo wamkuluyo analowa nagona naye. Abambo awo samadziwa kanthu pamene mwanayo anagona naye kapena pamene anadzuka.</para>
  <para style="p">
    <verse number="34" style="v"/>Tsiku linali mwana wamkazi wamkulu uja anati kwa mngʼono wake, “Usiku wathawu ine ndinagona ndi abambo anga. Tiye tiwaledzeretsenso vinyo usiku uno ndipo iwe upite ndi kugona nawo ndipo mtundu wathu udzakhalapobe.” <verse number="35" style="v"/>Choncho analedzeranso vinyo abambo awo usiku umenewonso, ndipo mwana wamkazi wamngʼono anapita nagona nawo. Abambo awo sanadziwenso kanthu pamene mwanayo anagona naye kapena pamene anadzuka.</para>
  <para style="p">
    <verse number="36" style="v"/>Choncho ana onse awiri a Loti aja anatenga pathupi pa abambo awo. <verse number="37" style="v"/>Mwana wamkazi wamkulu uja anabereka mwana wa mwamuna ndipo anamutcha Mowabu. Iyeyo ndiye kholo la Amowabu onse. <verse number="38" style="v"/>Mwana wamkazi wamngʼono naye anabereka mwana wamwamuna, ndipo anamutcha iye Beni-Ammi. Iyeyu ndiye kholo la Aamoni onse.</para>
  <chapter number="20" style="c"/>
  <para style="s1">Abrahamu ndi Mfumu Abimeleki</para>
  <para style="p">
    <verse number="1" style="v"/>Abrahamu anachokako kumeneko napita ku Negevi ndipo anakakhala ku dziko la Gerari, limene lili pakati pa mzinda wa Kadesi ndi mzinda wa Suri. Anakhala ku Gerari kwa kanthawi, <verse number="2" style="v"/>ndipo Abrahamu ankawawuza za Sara kuti, “Iyeyu ndi mlongo wanga.” Choncho Abimeleki, mfumu wa ku Gerari anamutenga Sara uja.</para>
  <para style="p">
    <verse number="3" style="v"/>Koma usiku, Mulungu anafika kwa Abimeleki kutulo nati, “Ufatu iwe chifukwa cha mkazi amene watengayu popeza ndi wokwatiwa.”</para>
  <para style="p">
    <verse number="4" style="v"/>Nthawi imeneyi nʼkuti Abimeleki asanamukhudze mkaziyo, kotero kuti anati, “Ambuye, kodi mudzawonongadi mtundu wolungama? <verse number="5" style="v"/>Kodi Abrahamu sanandiwuze kuti iyeyu ndi mlongo wake? Ndiponso mkaziyu ankanena kuti Abrahamu ndi mlongo wake. Choncho ine pochita izi, ndinkachita moona mtima ndiponso mopanda chinyengo.”</para>
  <para style="p">
    <verse number="6" style="v"/>Tsono kumaloto komweko Mulungu anati kwa iye, “Inde ndikudziwa kuti wachita izi moona mtima, ndipo Ine sindinafune kuti undichimwire. Nʼchifukwa chake sindinakulole kuti umukhudze. <verse number="7" style="v"/>Tsopano kabwezere mkaziyo kwa mwamuna wake. Iyeyu ndi mneneri, ndipo adzakupempherera kuti ukhale ndi moyo. Koma ukapanda kukamupereka, udziwiretu kuti udzafa pamodzi ndi onse a pa banja pako.”</para>
  <para style="p">
    <verse number="8" style="v"/>Mmamawa mwake Abimeleki anayitanitsa akuluakulu ake onse, ndipo atawafotokozera zimene zinachitika, iwo aja anachita mantha kwambiri. <verse number="9" style="v"/>Kenaka Abimeleki anayitana Abrahamu ndipo anati, “Kodi wachita chiyani? Ndakulakwira chiyani kuti undibweretsere ine pamodzi ndi anthu anga chilango chachikulu chotere? Wandichitira zinthu zimene sizinayenera kuchitika.” <verse number="10" style="v"/>Ndipo Abrahamu anafunsa Abimeleki kuti, “Chifukwa chiyani wachita zimenezi?”</para>
  <para style="p">
    <verse number="11" style="v"/>Abrahamu anayankha nati, “Ndinkaganiza kuti kuno kulibiretu munthu woopa Mulungu. Ndiye ndimati mwina adzandipha chifukwa cha mkazi wanga. <verse number="12" style="v"/>Komabe kunena zoona, iyeyu ndi mlongo wangadi, mwana wamkazi wa abambo anga ngakhale kuti si ife a mayi mmodzi. Tsono akhoza kukhala mkazi wanga. <verse number="13" style="v"/>Ndiye pamene Mulungu anati ndichoke ku nyumba ya abambo anga, ndinawuza mkazi wangayu kuti, ‘Kuti uwonetse kuti ndiwe mkazi wokoma mtima, uziwuza anthu kulikonse kumene tingapite kuti ndine mlongo wako.’ ”</para>
  <para style="p">
    <verse number="14" style="v"/>Tsono Abimeleki anapereka nkhosa, ngʼombe ndi antchito aamuna ndi aakazi kwa Abrahamu. Ndipo anamubwezeranso Abrahamu Sara, mkazi wake. <verse number="15" style="v"/>Tsono Abimeleki anati kwa Abrahamu, “Dziko langa ndi limene ukulionali; ukhale paliponse pamene ufuna.”</para>
  <para style="p">
    <verse number="16" style="v"/>Ndipo kwa Sara, iye anati, “Ndikumupatsa mlongo wakoyu makilogalamu khumi ndi awiri a siliva kutsimikiza kuti iwe ndi wosalakwa pamaso pa onse amene ali ndi iwe; ulibedi mlandu.”</para>
  <para style="p">
    <verse number="17" style="v"/>Tsono Abrahamu anapemphera kwa Mulungu ndipo Mulunguyo anachiritsa Abimeleki, mkazi wake pamodzi ndi adzakazi ake kuti athenso kubereka ana. <verse number="18" style="v"/>Paja Yehova nʼkuti atatseka akazi onse a mʼbanja la Abimeleki kuti asabereke ana chifukwa cha Sara, mkazi wa Abrahamu.</para>
  <chapter number="21" style="c"/>
  <para style="s1">Kubadwa kwa Isake</para>
  <para style="p">
    <verse number="1" style="v"/>Yehova anakomera mtima Sara monga ananenera, ndipo Yehovayo anachita monga momwe analonjezera. <verse number="2" style="v"/>Sara anakhala ndi pathupi ndipo anamuberekera Abrahamu mwana wamwamuna mu ukalamba wake, pa nyengo imene Mulungu anamulonjeza. <verse number="3" style="v"/>Abrahamu anapereka dzina loti Isake kwa mwana wamwamuna amene Sara anamuberekera. <verse number="4" style="v"/>Isake atakwanitsa masiku asanu ndi atatu, Abrahamu anamuchita mdulidwe monga Mulungu anamulamulira. <verse number="5" style="v"/>Abrahamu anali ndi 100 pamene mwana wake Isake anabadwa.</para>
  <para style="p">
    <verse number="6" style="v"/>Sara anati, “Mulungu wandibweretsera mseko, ndipo aliyense amene adzamva zimenezi adzaseka nane pamodzi.” <verse number="7" style="v"/>Ndipo anawonjezera kuti, “Ndani akanamuwuza Abrahamu kuti Sara nʼkudzayamwitsako ana? Chonsecho ndamubalira mwana wamwamuna kuwukalamba wake.”</para>
  <para style="s1">Kuchotsedwa kwa Hagara ndi Ismaeli</para>
  <para style="p">
    <verse number="8" style="v"/>Mwana uja anakula mpaka kumuletsa kuyamwa. Tsiku lomuletsa Isake kuyamwa, Abrahamu anakonza phwando lalikulu. <verse number="9" style="v"/>Koma Sara anaona kuti mwana wamwamuna amene Hagara Mwigupto anamuberekera Abrahamu amamuseka, <verse number="10" style="v"/>ndipo anati kwa Abrahamu, “Muchotse mdzakazi ndi mwana wake wamwamunayu, pakuti mwana wa kapolo sadzagawana chuma ndi mwana wanga Isake.”</para>
  <para style="p">
    <verse number="11" style="v"/>Nkhaniyi inamumvetsa chisoni kwambiri Abrahamu chifukwa imakhudza mwana wake. <verse number="12" style="v"/>Koma Mulungu anamuwuza Abrahamu kuti, “Usamve chisoni motero ndi mnyamatayu ndi mdzakazi wakoyu. Mvetsera chilichonse chomwe Sara akukuwuza, chifukwa zidzukulu zako zidzachokera mwa Isake. <verse number="13" style="v"/>Mwana wa mdzakazi wakoyu ndidzamusandutsa mtundu wa anthu chifukwa ndi mwana wako.”</para>
  <para style="p">
    <verse number="14" style="v"/>Mmamawa wake, Abrahamu anatenga chakudya ndi botolo la madzi nazipereka kwa Hagara. Anasenzetsa Hagara nawaperekeza pangʼono ndi mnyamatayo. Hagara ananyamuka nayendayenda mʼchipululu cha Beeriseba.</para>
  <para style="p">
    <verse number="15" style="v"/>Madzi atatha mʼbotolo muja, anamuyika mnyamatayo pansi pa zitsamba. <verse number="16" style="v"/>Kenaka Hagara anachoka nakakhala pansi cha pakatalipo, pafupifupi mamita makumi asanu ndi anayi, popeza mʼmaganizo mwake amati, “Sindingaonerere mwanayu akufa.” Ndipo anakhala pansi cha poteropo nʼkumalira.</para>
  <para style="p">
    <verse number="17" style="v"/>Mulungu anamva mnyamatayo akulira ndipo mngelo wa Mulungu anayankhula kwa Hagara kuchokera kumwamba nati, “Chavuta nʼchiyani Hagara? Usachite mantha; Mulungu wamva kulira kwa mnyamatayo pamene wagonapo. <verse number="18" style="v"/>Munyamule mnyamatayo ndipo umugwire dzanja pakuti ndidzamupanga kukhala mtundu waukulu.”</para>
  <para style="p">
    <verse number="19" style="v"/>Kenaka Mulungu anatsekula maso a Hagara ndipo anaona chitsime cha madzi. Choncho anapita nadzaza botolo lija ndi madzi ndi kumupatsa mnyamatayo kuti amwe.</para>
  <para style="p">
    <verse number="20" style="v"/>Mulungu anali ndi mnyamatayo pamene ankakula. Anakhala ku chipululu nakhala katswiri wolasa uta. <verse number="21" style="v"/>Akukhala ku chipululu cha Parani, mayi ake anamupezera mkazi wochokera ku Igupto.</para>
  <para style="s1">Pangano la ku Beeriseba</para>
  <para style="p">
    <verse number="22" style="v"/>Pa nthawiyo, Abimeleki ndi Fikolo wamkulu wankhondo wake anati kwa Abrahamu, “Mulungu ali nawe pa chilichonse umachita. <verse number="23" style="v"/>Tsopano undilumbirire ine pano pamaso pa Mulungu kuti sudzachita mwa chinyengo ndi ine kapena ana anga kapena zidzukulu zanga. Undionetse ine pamodzi ndi dziko limene ukukhalamo ngati mlendo, kukoma mtima kokhala ngati kumene ndinakuonetsa ine.”</para>
  <para style="p">
    <verse number="24" style="v"/>Abrahamu anati, “Ine ndikulumbira.”</para>
  <para style="p">
    <verse number="25" style="v"/>Kenaka Abrahamu anadandaula kwa Abimeleki pa za chitsime chimene antchito a Abimeleki analanda. <verse number="26" style="v"/>Koma Abimeleki anati, “Ine sindikudziwa amene anachita zimenezi. Iwe sunandiwuze, ndipo ndazimva lero zimenezi.”</para>
  <para style="p">
    <verse number="27" style="v"/>Choncho Abrahamu anabweretsa nkhosa ndi ngʼombe nazipereka kwa Abimeleki, ndipo anthu awiriwo anachita pangano. <verse number="28" style="v"/>Abrahamu anapatulako ana ankhosa aakazi asanu ndi awiri kuchoka pagulu la nkhosa zina, <verse number="29" style="v"/>ndipo Abimeleki anafunsa Abrahamu, “Kodi tanthauzo lake la ana ankhosa aakazi asanu ndi awiri amene wawapatula pawokhawa nʼchiyani?”</para>
  <para style="p">
    <verse number="30" style="v"/>Iye anayankha kuti, “Landirani ana ankhosa aakazi kuchokera mʼdzanja langa ngati umboni kuti ndinakumba chitsime ichi.”</para>
  <para style="p">
    <verse number="31" style="v"/>Kotero malo amenewo anatchedwa Beeriseba, chifukwa anthu awiriwo analumbirirapo malumbiro.</para>
  <para style="p">
    <verse number="32" style="v"/>Atatha kuchita pangano pa Beeriseba, Abimeleki ndi Fikolo mkulu wankhondo wake anabwerera ku dziko la Afilisti. <verse number="33" style="v"/>Abrahamu anadzala mtengo wa bwemba ku Beeriseba, ndipo anapemphera pamenepo mʼdzina la Yehova, Mulungu Wamuyaya. <verse number="34" style="v"/>Ndipo Abrahamu anakhala mʼdziko la Afilisti kwa nthawi yayitali.</para>
  <chapter number="22" style="c"/>
  <para style="s1">Kuyesedwa kwa Abrahamu</para>
  <para style="p">
    <verse number="1" style="v"/>Nthawi ina zitatha izi, Mulungu anamuyesa Abrahamu. Iye anati, “Abrahamu!”</para>
  <para style="p">Ndipo iye anayankha kuti, “Ee Ambuye.”</para>
  <para style="p">
    <verse number="2" style="v"/>Ndipo Mulungu anati, “Tenga Isake, mwana wako yekhayo amene umamukonda ndi kupita naye ku dziko la Moriya. Ukamupereke iye ngati nsembe yopsereza pa limodzi la mapiri a kumeneko limene ndidzakuwuza.”</para>
  <para style="p">
    <verse number="3" style="v"/>Abrahamu anadzuka mmamawa wake namangirira chokhalira pa bulu. Atadula nkhuni zokwanira zowotchera nsembe yopsereza, Abrahamu, antchito ake awiri pamodzi ndi Isake ananyamuka kupita kumalo kumene Mulungu anamuwuza Abrahamu. <verse number="4" style="v"/>Pa tsiku lachitatu, Abrahamu anakweza maso ake ndipo anaona malowo chapatali. <verse number="5" style="v"/>Ndipo Abrahamu anati kwa antchito ake aja, “Bakhalani pano ndi buluyu. Ine ndi mnyamatayu tipita uko kukapemphera, koma tibweranso.”</para>
  <para style="p">
    <verse number="6" style="v"/>Abrahamu anatenga nkhuni za nsembe yopsereza zija namusenzetsa mwana wake Isake, ndipo iye mwini anatenga moto ndi mpeni. Pamene awiriwo amayendera pamodzi, <verse number="7" style="v"/>Isake anati kwa abambo ake Abrahamu, “Abambo?”</para>
  <para style="p">Abrahamu anayankha, “Ee mwana wanga.”</para>
  <para style="p">Isake anafunsa, “Moto ndi nkhuni zilipo, koma nanga mwana wankhosa wa nsembe yopsereza ali kuti?”</para>
  <para style="p">
    <verse number="8" style="v"/>Abrahamu anayankha, “Mwana wanga, Mulungu adzipezera yekha mwana wankhosa wa nsembe yopsereza.” Ndipo awiriwo anapitiriza ulendo.</para>
  <para style="p">
    <verse number="9" style="v"/>Atafika pamalo pamene Mulungu anamuwuza paja, Abrahamu anamangapo guwa lansembe nayika nkhuni pamwamba pa guwapo. Kenaka anamumanga mwana wake Isake namugoneka paguwapo, pamwamba pa nkhuni paja. <verse number="10" style="v"/>Kenaka Abrahamu anatambasula dzanja lake natenga mpeni kuti aphe mwana wake. <verse number="11" style="v"/>Koma mngelo wa Yehova anayitana Abrahamu kuchokera kumwamba nati, “Abrahamu! Abrahamu!”</para>
  <para style="p">Iye anayankha kuti, “Ee Ambuye.”</para>
  <para style="p">
    <verse number="12" style="v"/>Mngeloyo anati, “Usatambasulire mwanayo dzanja lako kuti umuphe, pakuti tsopano ndadziwa kuti iwe umaopa Mulungu. Iwe sunandimane mwana wako mmodzi yekhayo.”</para>
  <para style="p">
    <verse number="13" style="v"/>Abrahamu anatukula maso ake ndipo anaona nkhosa yamphongo itakoledwa ndi nyanga zake mu ziyangoyango. Iye anapita nakatenga nkhosa ija ndikuyipha ngati nsembe yopsereza mʼmalo mwa mwana wake. <verse number="14" style="v"/>Choncho Abrahamu anatcha malo amenewa kuti Yehova-Yire (Wopereka). Ndipo mpaka lero amatchula malowo kuti ndi “Pa phiri la Yehova wopereka.”</para>
  <para style="p">
    <verse number="15" style="v"/>Mngelo wa Yehova anayitana Abrahamu kuchokera kumwamba kachiwiri <verse number="16" style="v"/>ndipo anati, “Ndikulumbira mwa Ine ndekha kuti popeza wachita zimenezi, wosandikaniza mwana wako mmodzi yekhayu, <verse number="17" style="v"/>ndidzakudalitsa ndithu ndipo ndidzakupatsa zidzukulu zochuluka ngati nyenyezi zamlengalenga komanso ngati mchenga wa mʼmphepete mwa nyanja. Zidzukulu zako zidzalanda mizinda ya adani awo, <verse number="18" style="v"/>ndipo kudzera mwa chidzukulu chako, mitundu yonse ya anthu pa dziko lapansi idzadalitsika, chifukwa iwe wandimvera.”</para>
  <para style="p">
    <verse number="19" style="v"/>Kenaka Abrahamu anabwerera kumene anasiya antchito ake kuja nanyamukira nawo pamodzi kupita ku Beeriseba. Ndipo Abrahamu anakhala ku Beeriseba.</para>
  <para style="s1">Ana Aamuna a Nahori</para>
  <para style="p">
    <verse number="20" style="v"/>Patapita nthawi, Abrahamu anamva kuti, “Milika nayenso anaberekera Nahori, mʼbale wake ana. <verse number="21" style="v"/>Woyamba anali Huzi ndipo kenaka mʼbale wake Buzi. Anaberekanso Kemueli, amene anali abambo ake a Aramu. <verse number="22" style="v"/>Ana ena ndi Kesede Hazo, Pilidasi, Yidilafi ndi Betueli.” <verse number="23" style="v"/>Betueli anabereka Rebeka. Milika anaberekera Nahori, mʼbale wake wa Abrahamu, ana aamuna asanu ndi atatu amenewa. <verse number="24" style="v"/>Mkazi wake wachiwiri, dzina lake Reuma, anamubaliranso Nahori ana awa: Teba, Gahamu, Tahasi ndi Maaka.</para>
  <chapter number="23" style="c"/>
  <para style="s1">Kumwalira kwa Sara</para>
  <para style="p">
    <verse number="1" style="v"/>Sara anakhala ndi moyo zaka 127. <verse number="2" style="v"/>Anamwalirira ku Kiriyati-Araba, kumeneku ndi ku Hebroni, mʼdziko la Kanaani, ndipo Abrahamu anapita kukakhuza maliro a Sara, namulirira.</para>
  <para style="p">
    <verse number="3" style="v"/>Kenaka Abrahamu ananyamuka pamene panali mtembo wa mkazi wakepo kupita kukayankhula ndi anthu a ku Hiti. Ndipo anati, <verse number="4" style="v"/>“Ine ndine mlendo wongoyendayenda kwanu kuno. Bwanji mundigulitse malo woti akhale manda kuti ndiyikepo thupi la mkazi wanga.”</para>
  <para style="p">
    <verse number="5" style="v"/>Anthu a ku Hiti aja anamuyankha Abrahamu kuti, <verse number="6" style="v"/>“Tatimverani mbuye wathu, inu ndinu mwana wa mfumu wamkulu pakati pathu. Chonde ikani thupi la mkazi wanu mʼmanda aliwonse amene mungafune. Palibe mmodzi wa ife amene adzakukanizani manda ake kuti musayike mkazi wanu.”</para>
  <para style="p">
    <verse number="7" style="v"/>Tsono Abrahamu anayimirira naweramira anthu a dziko la Hiti aja <verse number="8" style="v"/>nati, “Ngati mwaloladi kuti ndiyike mkazi wanga kuno, ndiye ndimvereni. Mundipemphere kwa Efroni mwana wa Zohari <verse number="9" style="v"/>kuti andigulitse phanga la Makipela, limene lili kumapeto kwa munda wake. Mumupemphe kuti andigulitse pamtengo wake ndithu inu mukuona kuti akhale manda.”</para>
  <para style="p">
    <verse number="10" style="v"/>Pamenepo nʼkuti Efroni Mhiti ali pomwepo pakati pa anthuwo amene anabwera ku chipata cha mzindawo. Ndipo onse akumva anamuyankha Abrahamu <verse number="11" style="v"/>nati, “Ayi mbuye wanga tandimverani, ine ndikukupatsani mundawo ndiponso phanga limene lili mʼmenemo. Ndikukupatsani malowa pamaso pa anthu a mtundu wanga. Chonde ikani mtembo wamkazi wanu.”</para>
  <para style="p">
    <verse number="12" style="v"/>Apo Abrahamu anaweramanso mwaulemu pamaso pa anthu a mʼdzikolo <verse number="13" style="v"/>ndipo anthu onse akumva Abrahamu anati kwa Efroni, “Ngati kungatheke, chonde ndimvereni. Ine ndichita kugula mundawu. Landirani ndalama za mundawu kuti ine ndiyike mkazi wanga mʼmenemo.”</para>
  <para style="p">
    <verse number="14" style="v"/>Koma Efroni anamuyankha Abrahamu nati, <verse number="15" style="v"/>“Mundimvere mbuye wanga; mundawo mtengo wake ndi masekeli asiliva okwana 400. Koma zimenezo nʼchiyani pakati pa ine ndi inu? Ikani mtembo wa mkazi wanu.”</para>
  <para style="p">
    <verse number="16" style="v"/>Abrahamu anavomera mtengo umene ananena Efroni Ahiti onse akumva ndipo anamuwerengera masekeli asiliva okwana 400 monga mwa mtengo wa ndalama umene amalonda a nthawi imeneyo ankagwiritsa ntchito.</para>
  <para style="p">
    <verse number="17" style="v"/>Choncho munda wa Efroni wa ku Makipela umene unali kufupi ndi Mamre, kuphatikiza munda, phanga linali mʼmenemo pamodzi ndi mitengo yonse ya mʼmundamo, zinaperekedwa <verse number="18" style="v"/>kwa Abrahamu ngati chuma chake pamaso pa anthu onse a ku Hiti amene anabwera ku chipata cha mzindawo. <verse number="19" style="v"/>Zitatha izi, Abrahamu anayika mkazi wake Sara mʼphanga la mʼmunda wa ku Makipela, kufupi ndi ku Mamre (kumene ndi ku Hebroni) mʼdziko la Kanaani. <verse number="20" style="v"/>Choncho Ahiti anapereka munda pamodzi ndi phanga la mʼmenemo kwa Abrahamu kuti akhale manda.</para>
  <chapter number="24" style="c"/>
  <para style="s1">Isake ndi Rebeka</para>
  <para style="p">
    <verse number="1" style="v"/>Tsopano Abrahamu anali atakalamba kwambiri, ndipo Yehova anamudalitsa mu zonse anachita. <verse number="2" style="v"/>Tsiku lina Abrahamu anawuza wantchito wake wamkulu amene ankayangʼanira zonse anali nazo, kuti “Ika dzanja lako pansi pa ntchafu yanga. <verse number="3" style="v"/>Ndikufuna kuti ulumbire pamaso pa Yehova, Mulungu wakumwamba ndi dziko lapansi, kuti sudzamupezera mwana wanga mkazi pakati pa atsikana Achikanaani a kuno kumene ndikukhala, <verse number="4" style="v"/>koma kuti udzapita ku dziko la kwathu ndi kukamupezera mkazi mwana wanga Isake pakati pa abale anga.”</para>
  <para style="p">
    <verse number="5" style="v"/>Wantchito uja anafunsa kuti, “Nanga atakhala kuti mkaziyo sakufuna kubwera nane kuno? Kodi ine ndingadzatenge mwana wanu ndi kubwerera naye ku dziko kumene munachokera?”</para>
  <para style="p">
    <verse number="6" style="v"/>Abrahamu anati, “Uwonetsetse kuti usadzabwerere naye mwana wanga kumeneko. <verse number="7" style="v"/>Yehova Mulungu wakumwamba amene ananditenga kwa makolo anga nanditulutsa mʼdziko lobadwira, ameneyo anayankhula nane molumbira kuti, ‘Kwa zidzukulu zako ndidzapereka dziko ili.’ Iyeyu adzatumiza mngelo wake kuti akutsogolere kumeneko kukapezera mwana wanga mkazi. <verse number="8" style="v"/>Ngati mkaziyo adzakana kubwerera nawe ndiye kuti udzakhala womasuka ku lumbiro langa. Koma usadzamutenge mwana wanga ndi kubwerera naye kumeneko.” <verse number="9" style="v"/>Choncho wantchitoyo anayika dzanja lake pansi pa ntchafu ya mbuye wake Abrahamu nalumbira kwa iye kuti adzachitadi monga mwa mawu a Abrahamu.</para>
  <para style="p">
    <verse number="10" style="v"/>Tsono wantchito uja anatengapo ngamira khumi mwa ngamira za mbuye wake pamodzi ndi zinthu zabwino za mitundumitundu. Ndipo ananyamuka kupita ku mzinda wa Nahori, mʼdziko la Mesopotamiya. <verse number="11" style="v"/>Atafika, anagwaditsa pansi ngamira zija pafupi ndi chitsime chimene chinali kunja kwa mzinda uja. Awa anali madzulo ndithu, nthawi imene amayi amapita kukatunga madzi.</para>
  <para style="p">
    <verse number="12" style="v"/>Ndipo wantchito uja anapemphera nati, “Haa, Yehova, Mulungu wa mbuye wanga Abrahamu, mulole kuti zinthu zindiyendere ine lero, ndipo muonetseni mbuye wanga Abrahamu kukoma mtima kwanu kosasinthika. <verse number="13" style="v"/>Taonani ndayima pambali pa chitsimechi, ndipo atsikana a mu mzindawu akubwera kudzatunga madzi. <verse number="14" style="v"/>Ine ndipempha mtsikana wina kuti, ‘Chonde tula mtsuko wako kuti ndimweko madzi.’ Tsono iye akayankha kuti ‘Imwani,’ ndipo ndidzapatsanso ngamira zanu madziwo, ameneyo akhale mkazi amene mwasankhira mtumiki wanu Isake.” Zimenezi zikachitika, ndidzadziwa kuti mwaonetsadi kukoma mtima kwanu kosasinthika kwa mbuye wanga.</para>
  <para style="p">
    <verse number="15" style="v"/>Asanatsirize kupemphera, anangoona Rebeka watulukira atasenza mtsuko wake pa phewa. Iyeyu anali mwana wa Betueli mwana wa Milika, mkazi wa Nahori mʼbale wake wa Abrahamu. <verse number="16" style="v"/>Mtsikanayo anali wokongola kwambiri, namwali amene sanadziwe mwamuna. Iye anatsikira ku chitsime nadzaza mtsuko nakweranso ku mtunda.</para>
  <para style="p">
    <verse number="17" style="v"/>Wantchito uja anathamanga kukakumana naye nati, “Chonde patseko madzi pangʼono a mu mtsuko wakowo kuti ndimwe.”</para>
  <para style="p">
    <verse number="18" style="v"/>Mtsikanayo anati, “Imwani mbuye wanga.” Ndipo mofulumira anatsitsa mtsuko uja nawuyika mʼmanja ndi kumupatsa kuti amwe.</para>
  <para style="p">
    <verse number="19" style="v"/>Atatha kupereka madzi akumwa kwa mlendo uja, mtsikanayo anati, “Ndikatungiranso ngamira madzi kuti zimwe mpaka zitakwana.” <verse number="20" style="v"/>Choncho anafulumira kukhuthula madzi a mu mtsuko aja momwera ziweto, nathamanga kubwerera ku chitsime kukatunga madzi ena, ndipo anatunga okwanira ngamira zake zonse. <verse number="21" style="v"/>Modekha, munthu uja anayangʼanitsitsa kwambiri mtsikana uja kuti adziwedi ngati Yehova anamutsogolera pa ulendo wake uja kapena ayi.</para>
  <para style="p">
    <verse number="22" style="v"/>Ngamira zija zitatha kumwa, mlendo uja anatulutsa chipini chagolide cholemera theka la sekeli ndi zibangiri zagolide ziwiri zolemera masekeli 100. <verse number="23" style="v"/>Kenaka anafunsa namwaliyo kuti, “Chonde tandiwuza, kodi ndiwe mwana wa yani? Ndipo kodi malo alipo kwanu woti ife nʼkugona?”</para>
  <para style="p">
    <verse number="24" style="v"/>Anamuyankha kuti, “Ine ndine mwana wa Betueli, mwana amene Milika anaberekera Nahori.” <verse number="25" style="v"/>Ndipo anapitiriza kunena kuti, “Chakudya chodyetsa nyamazi chilipo kwathu ndipo malo woti mugone aliponso.”</para>
  <para style="p">
    <verse number="26" style="v"/>Kenaka munthuyo anawerama pansi napembedza Yehova, <verse number="27" style="v"/>nati, “Alemekezeke Yehova, Mulungu wa mbuye wanga Abrahamu, amene waonetsa kukoma mtima kwake kosasintha ndi kukhulupirika kwake kwa mbuye wanga. Yehova wanditsogolera pa ulendo wanga mpaka ndafika ku nyumba kwa abale ake a mbuye wanga.”</para>
  <para style="p">
    <verse number="28" style="v"/>Mtsikana uja anathamanga nakafotokozera zimenezi anthu a kwa amayi ake. <verse number="29" style="v"/>Tsono Rebeka anali ndi mlongo wake dzina lake Labani. <verse number="30" style="v"/>Iyeyu atangoona chipini pa mphuno ndi zibangiri pa mikono ya mlongo wake komanso kumva zimene mlendo uja ananena kwa Rebekayo, anathamangira kwa mlendo uja, ndipo anamupeza atangoyima ndi ngamira zake pafupi ndi chitsime. <verse number="31" style="v"/>Iye anati, “Tiyeni kwathu, ndinu munthu amene Yehova wamudalitsa. Bwanji mwangoyimirira panja pano? Ine ndakukonzerani malo ogona inu ndi ngamira zanu.”</para>
  <para style="p">
    <verse number="32" style="v"/>Choncho munthu uja analowa mʼnyumba. Labani anatsitsa katundu anali pa ngamira uja. Kenaka anazipatsa ngamira zija chakudya, ndiponso anapereka madzi wosamba mapazi kwa mlendo uja ndi anthu ena onse. <verse number="33" style="v"/>Chakudya chitabwera mlendo uja anati, “Sindidya mpaka nditakuwuzani zimene ndadzera kuno.”</para>
  <para style="p">Labani anati, “Yankhulani.”</para>
  <para style="p">
    <verse number="34" style="v"/>Motero iye anati, “Ine ndine wantchito wa Abrahamu. <verse number="35" style="v"/>Yehova wadalitsa mbuye wanga kwambiri, ndiponso walemera. Wamupatsa nkhosa ndi ngʼombe, siliva ndi golide, antchito aamuna ndi antchito aakazi, komanso ngamira ndi abulu. <verse number="36" style="v"/>Sara, mkazi wa mbuye wanga anamubalira iye mwana wamwamuna ngakhale kuti Sarayo anali wokalamba. Tsono mbuye wanga wamupatsa mwanayo chuma chonse. <verse number="37" style="v"/>Tsono mbuye wanga anandilumbiritsa kuti ndisunge mawu ake akuti, ‘Usadzamupezere mwana wanga mkazi kuchokera mwa atsikana a dziko lino la Kanaani, <verse number="38" style="v"/>koma upite ku banja la abambo anga ndi kwa abale anga kuti ukamupezere mkazi mwana wanga.’ ”</para>
  <para style="p">
    <verse number="39" style="v"/>“Ndipo ine ndinati kwa mbuye wanga, ‘Nanga mkaziyo akakapanda kubwera nane pamodzi?’</para>
  <para style="p">
    <verse number="40" style="v"/>“Iye anayankha, ‘Yehova amene ndakhala ndikumumvera nthawi zonse, adzatumiza mngelo wake kuti akuperekeze ndipo adzakuthandiza mpaka ukamupezere mwana wanga mkazi kuchokera ku mtundu wanga, wa fuko langa. <verse number="41" style="v"/>Ukadzachita zimenezi udzakhala mfulu wosamangidwa ndi lumbiro langali. Koma tsono ukadzafika kwa fuko langa, ndipo ngati sadzalola kukupatsa mbeta ya mwana wanga, aponso udzamasuka ku lumbiro langali.’ ”</para>
  <para style="p">
    <verse number="42" style="v"/>“Tsono lero lino pamene ndafika pa chitsime, ndinapempha kuti, ‘Yehova, Mulungu wa mbuye wanga, Abrahamu, ngati Inu mwandidalitsadi pa ulendowu, <verse number="43" style="v"/>taonani ndayima pambali pa chitsime ichi; ndipo ndidzati kwa namwali amene atabwere kudzatunga kuti, chonde nditamwako madzi a mu mtsuko wakowu,’ <verse number="44" style="v"/>ndipo ngati adzandiyankha kuti, ‘Imwani ndipo ndizimwetsanso madzi ngamira zanuzi,’ ameneyo akhale yemwe Yehova wamusankhira mwana wa mbuye wanga.”</para>
  <para style="p">
    <verse number="45" style="v"/>“Ndisanatsirize kupemphera, ndinangoona Rebeka akutulukira mtsuko wake uli pa phewa. Anatsetserekera ku chitsime kukatunga madzi ndipo ndinati kwa iye, ‘Chonde patseko madzi akumwa.’</para>
  <para style="p">
    <verse number="46" style="v"/>“Mofulumira, anatsitsa mtsuko wake pa phewa pake nati, ‘Imwani ndiponso ndizimwetsa madzi ngamira zanuzi.’ Kotero ine ndinamwa ndipo anamwetsanso ngamirazo.</para>
  <para style="p">
    <verse number="47" style="v"/>“Ndinamufunsa kuti, ‘Ndiwe mwana wa yani?’</para>
  <para style="p">“Iye anati, ‘Ndine mwana wa Betueli mwana wa Nahori, amene Milika anamuberekera.’</para>
  <para style="p">“Tsono ndinayika chipini pa mphuno yake ndi kumveka zibangiri mʼmikono yake, <verse number="48" style="v"/>kenaka ndinawerama pansi ndi kupembedza Yehova. Ndipo ndinatamanda Yehova, Mulungu wa mbuye wanga Abrahamu, amene anandilondolera mokhulupirika njira yanga. Iye wandifikitsa kwa mʼbale wake kumene ndapezera mbeta mwana wa mbuye wanga. <verse number="49" style="v"/>Tsono ngati mukufuna kuonetsa kukoma mtima kwanu kwa mbuye wanga, ndikuonetsa kukhulupirika kwanu, ndiwuzeni; ndipo ngati si choncho ndiwuzeninso kuti ndidziwe chochita.”</para>
  <para style="p">
    <verse number="50" style="v"/>Labani ndi Betueli anayankha nati, “Izi ndi zochokera kwa Yehova, ndipo ife sitinganenepo kanthu. <verse number="51" style="v"/>Nayu Rebeka, mutengeni muzipita naye kuti akakhale mkazi wa mwana wa mbuye wanu, monga Yehova wanenera.”</para>
  <para style="p">
    <verse number="52" style="v"/>Wantchito wa Abrahamu uja atamva zimene anawerama pansi pamaso pa Yehova. <verse number="53" style="v"/>Kenaka wantchitoyo anatulutsa ziwiya zagolide ndi zasiliva ndi zovala nazipereka kwa Rebeka. Anaperekanso mphatso zina za mtengowapatali kwa mlongo wake ndi amayi ake a Rebeka. <verse number="54" style="v"/>Tsono wantchito uja ndi anthu amene anali naye anadya, kumwa nagona komweko.</para>
  <para style="p">Kutacha mmawa wake, wantchito uja anati, “Mundilole ndibwerere kwa mbuye wanga.”</para>
  <para style="p">
    <verse number="55" style="v"/>Koma mlongo wake ndi amayi ake a Rebeka anayankha kuti, “Muloleni mtsikanayu abakhala nafe masiku khumi kapena kupyolerapo, kenaka mukhoza kupita.”</para>
  <para style="p">
    <verse number="56" style="v"/>Koma iye anawawuza kuti, “Chonde musandichedwetse. Yehova wandithandiza kale pa ulendo wanga. Mundilole ndibwerere kwa mbuye wanga.”</para>
  <para style="p">
    <verse number="57" style="v"/>Koma iwo anati, “Bwanji timuyitane mtsikanayo ndipo timufunse ngati afuna kupita nanu panopa.” <verse number="58" style="v"/>Choncho iwo anamuyitana Rebeka uja namufunsa kuti, “Kodi ukufuna kupita ndi munthuyu panopa?”</para>
  <para style="p">Iye anayankha kuti, “Ndipita.”</para>
  <para style="p">
    <verse number="59" style="v"/>Kotero anamulola Rebeka pamodzi ndi mlezi wake kuti apite ndi wantchito wa Abrahamu pamodzi ndi anthu amene anali naye. <verse number="60" style="v"/>Ndipo iwo anadalitsa Rebeka ndi kumuwuza kuti,</para>
  <para style="q1">“Iwe ndiwe mlongo wathu, Mulungu akudalitse iwe, ukhale</para>
  <para style="q2">mayi wa anthu miyandamiyanda;</para>
  <para style="q1">ndi kuti zidzukulu zako zidzalanda</para>
  <para style="q2">mizinda ya adani awo.”</para>
  <para style="p">
    <verse number="61" style="v"/>Kenaka Rebeka ndi antchito ake ananyamuka kukakwera ngamira zawo ndipo anapita naye pamodzi munthu uja. Choncho wantchito uja anatenga Rebeka nʼkumapita.</para>
  <para style="p">
    <verse number="62" style="v"/>Pa nthawiyi nʼkuti Isake atafika kuchokera ku chitsime cha Wamoyo Wondipenya (Beeri-lahai-roi), popeza tsopano ankakhala ku Negevi. <verse number="63" style="v"/>Tsiku lina chakumadzulo, Isake anatuluka kukayendayenda ku munda, ndipo atakweza maso anaona ngamira zikubwera. <verse number="64" style="v"/>Rebeka nayenso anatukula maso naona Isake. Ndipo anatsika pa ngamira yake <verse number="65" style="v"/>nafunsa wantchito uja kuti, “Kodi munthu uyo ndi ndani akuyenda mʼmundamo kubwera kudzakumana nafe?”</para>
  <para style="p">Wantchitoyo anayankha, “Ndiye mbuye wanga.” Choncho Rebeka anatenga nsalu ndi kufunda kumaso.</para>
  <para style="p">
    <verse number="66" style="v"/>Tsono wantchito uja anawuza Isake zonse zimene anazichita. <verse number="67" style="v"/>Isake analowa naye Rebeka mu tenti ya amayi ake Sara, ndipo anakhala mkazi wake. Isake anamukonda kwambiri Rebeka mkazi wake motero kuti zimenezi zinamutonthoza imfa ya amayi ake.</para>
  <chapter number="25" style="c"/>
  <para style="s1">Abrahamu Amwalira</para>
  <para style="p">
    <verse number="1" style="v"/>Abrahamu anakwatira mkazi wina dzina lake Ketura. <verse number="2" style="v"/>Iyeyu anamubalira Zimurani, Yokisani, Medani, Midiyani, Isibaki ndi Suwa. <verse number="3" style="v"/>Yokisani anabereka Seba ndi Dedani ndipo zidzukulu za Dedani ndiwo Aasuri, Aletusi, ndi Aleumi. <verse number="4" style="v"/>Ana aamuna a Midiyani anali, Efai, Eferi, Hanoki, Abida ndi Elida. Onsewa anali zidzukulu za Ketura.</para>
  <para style="p">
    <verse number="5" style="v"/>Abrahamu anasiyira Isake chilichonse anali nacho. <verse number="6" style="v"/>Koma pamene anali ndi moyo, Abrahamu anapereka mphatso kwa ana aakazi ake ena onse. Kenaka anawatumiza ku dziko la kummawa kuti akhale kutali ndi mwana wake Isake.</para>
  <para style="p">
    <verse number="7" style="v"/>Abrahamu anakhala ndi moyo zaka 175. <verse number="8" style="v"/>Abrahamu anamwalira atakalamba kwambiri ndipo anakakhala ndi anthu a mtundu wake. <verse number="9" style="v"/>Ana ake, Isake ndi Ismaeli anamuyika mʼphanga la Makipela pafupi ndi Mamre, mʼmunda umene kale unali wa Efroni mwana wa Zohari Mhiti, <verse number="10" style="v"/>uwu ndi munda umene Abrahamu anagula kwa Ahiti. Kumeneko Abrahamu anakayikidwa pamodzi ndi mkazi wake Sara. <verse number="11" style="v"/>Atamwalira Abrahamu, Mulungu anadalitsa mwana wake Isake, amene ankakhala pafupi ndi Beeri-lahai-roi (chitsime cha Wamoyo Wondipenya).</para>
  <para style="s1">Ana Aamuna a Ismaeli</para>
  <para style="p">
    <verse number="12" style="v"/>Nazi zidzukulu za Ismaeli, mwana wa Abrahamu amene wantchito wa Sara, Hagara Mwigupto uja, anaberekera Abrahamu.</para>
  <para style="b"/>
  <para style="p">
    <verse number="13" style="v"/>Awa ndi mayina a ana a Ismaeli monga mwa mndandanda wa mabadwidwe awo: Nebayoti ndiye anali mwana woyamba wa Ismaeli; kenaka Kedara, Adibeeli, Mibisamu, <verse number="14" style="v"/>Misima, Duma, Masa, <verse number="15" style="v"/>Hadadi, Tema, Yeturi, Nafisi ndi Kedema; <verse number="16" style="v"/>Amenewa ndi ana a Ismaeli ndi mayina awo monga mwa midzi ndi misasa yawo. Anali olamulira mafuko khumi ndi awiri. <verse number="17" style="v"/>Ismaeli anakhala ndi moyo zaka 137. Iye anamwalira ndipo anakakhala ndi anthu a mtundu wake. <verse number="18" style="v"/>Zidzukulu za Ismaeli zinkakhala mʼdera la pakati pa Havila ndi Suri, kummwera kwa Igupto, mukamapita cha ku Asuri. Choncho anakhala kummawa kwa abale awo.</para>
  <para style="s1">Yakobo ndi Esau</para>
  <para style="p">
    <verse number="19" style="v"/>Iyi ndi mbiri ya Isake mwana wa Abrahamu.</para>
  <para style="b"/>
  <para style="p">Abrahamu anabereka Isake <verse number="20" style="v"/>ndipo Isake anali ndi zaka makumi anayi pamene anakwatira Rebeka mwana wa Betueli Mwaramu wa ku Padanaramu mlongo wa Labani Mwaramu.</para>
  <para style="p">
    <verse number="21" style="v"/>Isake anapempherera mkazi wake kwa Yehova popeza iye anali wosabereka. Yehova anayankha pemphero lake ndipo mkazi wake Rebeka anatenga pathupi. <verse number="22" style="v"/>Koma pamene anawo amalimbana mʼmimba mwake, iye anati, “Bwanji zikundichitikira zoterezi?” Choncho anapita kukafunsa kwa Yehova.</para>
  <para style="p">
    <verse number="23" style="v"/>Yehova anati kwa iye,</para>
  <para style="q1">“Udzabala mafuko awiri a anthu olimbana,</para>
  <para style="q2">ndipo magulu awiri a anthu ochokera mwa iwe adzasiyana;</para>
  <para style="q1">fuko limodzi lidzakhala la mphamvu kuposa linzake,</para>
  <para style="q2">ndipo wamkulu adzatumikira wamngʼono.”</para>
  <para style="p">
    <verse number="24" style="v"/>Pamene nthawi inakwana yakuti abeleke, Rebeka anaberekadi mapasa. <verse number="25" style="v"/>Woyamba kubadwa anali wofiira, ndipo thupi lake lonse linali ngati chovala cha ubweya; choncho anamutcha Esau. <verse number="26" style="v"/>Kenaka mʼbale wake anabadwa atagwira chidendene cha Esau; choncho anamutcha Yakobo. Isake anali ndi zaka 60 pamene Rebeka anabereka mapasawa.</para>
  <para style="p">
    <verse number="27" style="v"/>Anyamatawo anakula ndipo Esau anakhala katswiri wosaka, munthu wamʼthengo, pamene Yakobo anali munthu wofatsa, wokonda kukhala pa nyumba. <verse number="28" style="v"/>Isake ankakonda Esau chifukwa cha nyama za kutchire zomwe ankakonda kudya, koma Rebeka ankakonda Yakobo.</para>
  <para style="p">
    <verse number="29" style="v"/>Tsiku lina pamene Yakobo ankaphika chakudya, Esau anabwera kuchokera kuthengo ali wolefuka ndi njala. <verse number="30" style="v"/>Iye anati kwa Yakobo, “Tandipatsako phala lofiiralo, ndimwe! Ndalefuka ndi njala.” (Nʼchifukwa chake amatchedwanso Edomu).</para>
  <para style="p">
    <verse number="31" style="v"/>Yakobo anayankha, “Choyamba undigulitse ukulu wako.”</para>
  <para style="p">
    <verse number="32" style="v"/>Esau anati, “Chabwino, ine ndatsala pangʼono kufa, ukulu undithandiza chiyani?”</para>
  <para style="p">
    <verse number="33" style="v"/>Koma Yakobo anati, “Lumbira kwa ine choyamba.” Kotero Esau analumbiradi, ndipo anagulitsa ukulu wake kwa Yakobo.</para>
  <para style="p">
    <verse number="34" style="v"/>Choncho Yakobo anamupatsa Esau buledi ndi phala lofiira lija. Iye anadya ndi kumwa, nanyamuka kumapita.</para>
  <para style="p">Motero Esau anapeputsa ukulu wake wachisamba uja.</para>
  <chapter number="26" style="c"/>
  <para style="s1">Isake ndi Abimeleki</para>
  <para style="p">
    <verse number="1" style="v"/>Tsono kunagwa njala ina mʼdzikomo kuwonjezera pa ija ya poyamba ya nthawi ya Abrahamu ndipo Isake anapita kwa Abimeleki mfumu ya Afilisti ku Gerari. <verse number="2" style="v"/>Yehova anadza kwa Isake nati, “Usapite ku Igupto; koma ukhale mʼdziko limene ndidzakuwuza kuti ukakhalemo. <verse number="3" style="v"/>Khala mʼdziko lino ndipo ndidzakhala nawe ndi kukudalitsa. Pakuti kwa iwe ndi zidzukulu zako ndidzapereka mayiko onsewa. Choncho ndidzakwaniritsa pangano limene ndinalumbira kwa Abrahamu, abambo ako. <verse number="4" style="v"/>Zidzukulu zako ndidzazichulukitsa ngati nyenyezi za mu mlengalenga ndi kuzipatsa mayiko onsewa. Ndiponso anthu onse a pa dziko lapansi adzadalitsika kudzera mwa zidzukulu zako, <verse number="5" style="v"/>chifukwa Abrahamu anandimvera, nasunga malamulo anga onse.” <verse number="6" style="v"/>Choncho Isake anakhala ku Gerari.</para>
  <para style="p">
    <verse number="7" style="v"/>Anthu akumaloko atafunsa Isake za mkazi wake, iye anati, “Ndi mlongo wanga ameneyu.” Iye anaopa kunena kuti, “Ndi mkazi wanga ameneyu,” popeza ankaganiza kuti anthu akumeneku akhoza kumupha ndi kukwatira mkazi wake popeza Rebeka anali wokongola.</para>
  <para style="p">
    <verse number="8" style="v"/>Isake atakhalako kumeneko nthawi yayitali, Abimeleki mfumu ya Afilisti, anasuzumira pa zenera kuyangʼana kunja, ndipo anaona Isake akugwiragwira Rebeka, mkazi wake. <verse number="9" style="v"/>Choncho Abimeleki anamuyitanitsa Isake nati, “Uyu ndi mkazi wako ndithu! Nanga bwanji umati, ‘Ndi mlongo wanga’?”</para>
  <para style="p">Ndipo Isake anamuyankha kuti, “Ine ndimaganiza kuti ndingataye moyo wanga chifukwa cha iyeyu.”</para>
  <para style="p">
    <verse number="10" style="v"/>Tsono Abimeleki anati, “Nʼchiyani chimene watichitira? Mmodzi mwa anthuwa anatsala pangʼono kugona ndi mkazi wako ndipo ukanatisandutsa ife kukhala olakwa.”</para>
  <para style="p">
    <verse number="11" style="v"/>Choncho Abimeleki analamula anthu ake onse nati, “Aliyense amene avutitse munthu uyu pamodzi ndi mkazi wake adzaphedwa ndithu.”</para>
  <para style="p">
    <verse number="12" style="v"/>Isake anadzala mbewu mʼmunda, ndipo chaka chomwecho anakolola zinthu zambiri chifukwa Yehova anamudalitsa. <verse number="13" style="v"/>Isake analemera. Chuma chake chinkachulukirachulukira mpaka anasanduka munthu wolemera kwambiri. <verse number="14" style="v"/>Anali ndi nkhosa, ngʼombe ndi antchito ambiri mwakuti Afilisti anamuchitira nsanje. <verse number="15" style="v"/>Nthawi iyi nʼkuti Afilisti atakwirira ndi dothi zitsime zonse zimene antchito abambo ake Abrahamu anakumba mu nthawi ya abambo akewo.</para>
  <para style="p">
    <verse number="16" style="v"/>Ndipo Abimeleki anati kwa Isake, “Muchoke pakati pathu chifukwa mwasanduka wamphamvu kuposa ife.”</para>
  <para style="p">
    <verse number="17" style="v"/>Choncho Isake anachokako kumeneko nakakhala ku chigwa cha Gerari kumene anakhazikikako. <verse number="18" style="v"/>Isake anafukulanso zitsime zija zimene zinakumbidwa mu nthawi ya abambo ake Abrahamu. Atamwalira Abrahamu, Afilisti anakwirira zitsimezi. Tsono anazitcha mayina omwewo amene abambo ake anazitcha.</para>
  <para style="p">
    <verse number="19" style="v"/>Antchito a Isake anakumba mʼchigwamo ndipo anapezamo kasupe wa madzi. <verse number="20" style="v"/>Koma abusa a ku Gerari anakangana ndi abusa a Isake nati, “Madziwa ndi athu.” Motero iye anachitcha chitsimecho Mkangano chifukwa anakangana naye. <verse number="21" style="v"/>Kenaka iwo anakumba chitsime china, koma anakangananso chifukwa cha chitsimecho. Choncho anachitcha dzina lakuti Chidani. <verse number="22" style="v"/>Anachokapo pamenepo nakakumba china. Koma apa sanakanganiranenso ndi munthu. Iye anachitcha Kutakasuka, nati, “Tsopano Yehova watipatsa ife malo otakasukirako ndipo tilemera muno.”</para>
  <para style="p">
    <verse number="23" style="v"/>Kenaka Isake anachoka ku malo kuja kupita ku Beeriseba. <verse number="24" style="v"/>Usiku umenewo Yehova anadza kwa Isake nati, “Ine ndine Mulungu wa abambo ako Abrahamu. Usachite mantha popeza Ine ndili ndi iwe. Ndidzakudalitsa ndipo ndidzakupatsa zidzukulu zambiri chifukwa cha mtumiki wanga Abrahamu.”</para>
  <para style="p">
    <verse number="25" style="v"/>Isake anamanga guwa lansembe pamenepo ndipo anapembedza Yehova. Pomwepo anamanga tenti yake, ndipo antchito ake anakumba chitsime.</para>
  <para style="p">
    <verse number="26" style="v"/>Abimeleki pamodzi ndi Ahuzati mlangizi wake ndi Fikolo mkulu wa ankhondo ake anabwera kwa Isake kuchokera ku Gerari. <verse number="27" style="v"/>Tsopano Isake anawafunsa kuti, “Bwanji mwabwera kwa ine, popeza munandichitira nkhanza ndi kundithamangitsa?”</para>
  <para style="p">
    <verse number="28" style="v"/>Iwo anayankha, “Tsopano tadziwa kuti Yehova anali ndi iwe; ndiye taganiza kuti inu ndi ife tichite lumbiro. Ife tichite pangano ndi inu <verse number="29" style="v"/>kuti inu simudzatichitira zoyipa monga ifenso sitinakuchitireni nkhondo. Ife tinakuchitirani zabwino zokhazokha, ndipo tinakulolani kuti musamuke kuchoka kwathu mu mtendere. Tsopano Yehova wakudalitsani.”</para>
  <para style="p">
    <verse number="30" style="v"/>Tsono Isake anawakonzera phwando, ndipo anadya ndi kumwa. <verse number="31" style="v"/>Mmawa wake aliyense analumbira pangano kwa mnzake. Tsono Isake anawalola kuti anyamuke ndipo anamusiya mu mtendere.</para>
  <para style="p">
    <verse number="32" style="v"/>Tsiku limenelo, antchito a Isake anabwera namuwuza za chitsime chimene anakumba. Iwo anati, “Tawapeza madzi!” <verse number="33" style="v"/>Iye chitsimecho anachitcha Pangano. Nʼchifukwa chake mzindawu umatchedwa Beeriseba mpaka lero.</para>
  <para style="p">
    <verse number="34" style="v"/>Pamene Esau anali ndi zaka 40, anakwatira Yuditi mwana wamkazi wa Beeri Mhiti. Anakwatiranso Basemati mwana wa mkazi wa Eloni Mhiti. <verse number="35" style="v"/>Akazi awiriwa anasandutsa Isake ndi Rebeka kukhala ndi moyo wa madandawulo nthawi zonse.</para>
  <chapter number="27" style="c"/>
  <para style="s1">Yakobo Alandira Madalitso kwa Isake</para>
  <para style="p">
    <verse number="1" style="v"/>Isake atakalamba maso ake anachita khungu mwakuti sankatha kuona. Iye anayitana mwana wake wamkulu Esau nati kwa iye, “Mwana wanga.”</para>
  <para style="p">Iye anayankha, “Ine abambo.”</para>
  <para style="p">
    <verse number="2" style="v"/>Isake anati, “Tsopano ine ndakalamba, ndipo sindidziwa tsiku langa lakufa. <verse number="3" style="v"/>Tsono tenga zida zako, muvi wako ndi uta, pita kuthengo ukandiphere nyama. <verse number="4" style="v"/>Undikonzere chakudya chabwino monga muja ndimakonderamu ndipo ubwere nacho kwa ine kuti ndidye ndi kuti ndikudalitse ndisanamwalire.”</para>
  <para style="p">
    <verse number="5" style="v"/>Koma Rebeka amamvetsera pamene Isake amayankhula ndi mwana wake Esau. Esau atanyamuka kupita kuthengo kukaphera abambo ake nyama, <verse number="6" style="v"/>Rebeka anati kwa mwana wake Yakobo, “Taona ndamva abambo ako akuwuza mʼbale wako Esau kuti, <verse number="7" style="v"/>‘Bweretsere nyama yakutchire ndipo undikonzere chakudya chokoma kuti ndidye; kuti ndikudalitse pamaso pa Yehova ndisanamwalire.’ <verse number="8" style="v"/>Tsopano mwana wanga, mvetsetsa ndipo uchite zimene ndikuwuze: <verse number="9" style="v"/>Pita ku khola, ukatenge ana ambuzi abwino awiri, kuti ndikonzere abambo ako chakudya chokoma monga amakondera. <verse number="10" style="v"/>Kenaka upite nacho chakudyacho kwa abambo ako kuti adye ndi kukudalitsa asanafe.”</para>
  <para style="p">
    <verse number="11" style="v"/>Koma Yakobo anati kwa Rebeka amayi ake, “Komatu mʼbale wanga Esau ndi munthu wa khungu la ubweya zedi, ndipo ine ndine munthu wa khungu losalala. <verse number="12" style="v"/>Mwina abambo anga adzandikhudza, ndipo ndidzaoneka kuti ndawapusitsa. Tsono ndizadzitengera temberero mʼmalo mwa madalitso.”</para>
  <para style="p">
    <verse number="13" style="v"/>Amayi ake anati kwa iye, “Mwana wanga, temberero limenelo ligwere ine. Iwe ungochita zimene ine ndikukuwuza; pita kanditengere timbuzito.”</para>
  <para style="p">
    <verse number="14" style="v"/>Choncho anapita nakatenga timbuzito ndi kubwera nato kwa amayi ake. Choncho Rebeka anaphika chakudya chokoma monga momwe Isake amakondera. <verse number="15" style="v"/>Tsono Rebeka anatenga zovala zabwino kwambiri za Esau mwana wake wamkulu zimene zinali mʼnyumba namuveka Yakobo. <verse number="16" style="v"/>Anamuvekanso manja ake ndi khosi lake ndi zikopa za mwana wambuzi. <verse number="17" style="v"/>Kenaka, anamupatsa Yakobo chakudya chokoma chija chimene anaphika pamodzi ndi buledi.</para>
  <para style="p">
    <verse number="18" style="v"/>Yakobo anapita kwa abambo ake ndipo anati, “Abambo anga.”</para>
  <para style="p">Ndipo anayankha, “Eya, kodi ndiwe mwana wanga uti?”</para>
  <para style="p">
    <verse number="19" style="v"/>Yakobo anati kwa abambo ake, “Ndine Esau mwana wanu woyamba. Ndachita monga munandiwuzira. Chonde dzukani ndi kukhala tsonga kuti mudyeko nyama ndakukonzeraniyi kuti tsono mundidalitse.”</para>
  <para style="p">
    <verse number="20" style="v"/>Isake anafunsa mwana wake, “Wayipeza msanga chotere bwanji mwana wanga?”</para>
  <para style="p">Iye anayankha, “Yehova Mulungu wanu anandithandiza kuti ndiyipeze.”</para>
  <para style="p">
    <verse number="21" style="v"/>Pamenepo Isake anati kwa Yakobo, “Tabwera pafupi ndikukhudze mwana wanga, kuti ndidziwedi ngati uli mwana wanga Esau kapena ayi.”</para>
  <para style="p">
    <verse number="22" style="v"/>Yakobo anasendera kufupi ndi abambo ake Isake ndipo anamukhudza nati, “Mawuwa ndi mawu a Yakobo koma mikonoyi ndi mikono ya Esau.” <verse number="23" style="v"/>Sanamuzindikire, popeza mikono yake inali ndi ubweya ngati ya mʼbale wake Esau; choncho anamudalitsa. <verse number="24" style="v"/>Isake anafunsa, “Kodi ndiwedi mwana wanga Esau?”</para>
  <para style="p">Yakobo anayankha, “Inde ndine.”</para>
  <para style="p">
    <verse number="25" style="v"/>Ndipo iye anati, “Mwana wanga, patseko nyama yakoyo ndidye kuti ndikudalitse.”</para>
  <para style="p">Yakobo anabwera ndi nyama ija kwa Isake ndipo anadya. Kenaka anamupatsanso vinyo ndipo anamwa. <verse number="26" style="v"/>Tsono Isake anati kwa Yakobo, “Bwera kuno mwana wanga undipsompsone.”</para>
  <para style="p">
    <verse number="27" style="v"/>Choncho anapita namupsompsona. Apa Isake anamva fungo la zovala zake, ndipo anamudalitsa nati,</para>
  <para style="q1">“Haa, fungo la mwana wanga</para>
  <para style="q2">lili ngati fungo la munda</para>
  <para style="q2">umene Yehova waudalitsa.</para>
  <para style="q1">
    <verse number="28" style="v"/>Mulungu akugwetsere mame akumwamba</para>
  <para style="q2">ndipo minda yako ibale tirigu wambiri</para>
  <para style="q2">ndi vinyo watsopano.</para>
  <para style="q1">
    <verse number="29" style="v"/>Mitundu ya anthu ikutumikire iwe</para>
  <para style="q2">ndipo anthu akugwadire iwe.</para>
  <para style="q1">Ukhale wolamula abale ako,</para>
  <para style="q2">ndipo ana aamuna a amayi ako akugwadire.</para>
  <para style="q1">Amene akutemberera iwe atembereredwe</para>
  <para style="q2">ndipo amene adalitsa iwe adalitsike.”</para>
  <para style="p">
    <verse number="30" style="v"/>Isake atatsiriza kudalitsa Yakobo, atangochoka pamaso pa abambo akewo, Esau anabwera kuchokera kosaka kuja. <verse number="31" style="v"/>Nayenso anakonza chakudya chokoma nabwera nacho kwa abambo ake. Ndipo anati kwa iye, “Chonde abambo, dzukani mukhale tsonga kuti mudye nyamayi ndi kuti mundidalitse.”</para>
  <para style="p">
    <verse number="32" style="v"/>Abambo ake, Isake, anamufunsa kuti, “Ndiwe yani?”</para>
  <para style="p">Iye anayankha, “Ndine mwana wanu woyamba Esau.”</para>
  <para style="p">
    <verse number="33" style="v"/>Isake ananjenjemera kwambiri nati, “Nanga ndani uja anakapha nyama kutchire nʼkudzandipatsa? Ine ndadya kale, ndadya nyamayo iwe utangotsala pangʼono kubwera ndipo ndamudalitsa ndipo adzakhaladi wodalitsika.”</para>
  <para style="p">
    <verse number="34" style="v"/>Esau atamva mawu a abambo ake, analira mokweza ndi mowawidwa mtima nati kwa abambo ake, “Inenso dalitseni abambo anga!”</para>
  <para style="p">
    <verse number="35" style="v"/>Koma iye anati, “Mʼbale wako anabwera mwachinyengo ndipo watenga madalitso ako.”</para>
  <para style="p">
    <verse number="36" style="v"/>Esau anati, “Kodi nʼchifukwa chake iyeyu dzina lake lili Yakobo eti? Aka nʼkachiwiri kundinyenga: Anatenga ukulu wanga, pano watenga madalitso anga!” Kenaka anafunsa, “Kodi simunandisungireko ena madalitsowo?”</para>
  <para style="p">
    <verse number="37" style="v"/>Koma Isake anamuyankha nati, “Ndamudalitsa iye kuti akhale wokulamulira iwe. Ndaperekanso abale ake onse kuti akhale omutumikira iye, ndipo ndamudalitsa ndi tirigu wambiri, ndi vinyo watsopano. Ndiye ndingakuchitirenso chiyani mwana wanga?”</para>
  <para style="p">
    <verse number="38" style="v"/>Esau anati kwa abambo ake, “Kodi muli ndi dalitso limodzi lokhali, abambo anga? Inenso mundidalitse chonde abambo anga!” Pomwepo Esau analira mokuwa.</para>
  <para style="p">
    <verse number="39" style="v"/>Tsono Isake abambo ake anamuyankha kuti,</para>
  <para style="q1">“Malo ako okhalapo</para>
  <para style="q2">sadzabala dzinthu,</para>
  <para style="q2">ndipo mvula sidzagwa pa minda yako.</para>
  <para style="q1">
    <verse number="40" style="v"/>Udzakhala ndi moyo podalira lupanga</para>
  <para style="q2">ndipo udzatumikira mʼbale wako.</para>
  <para style="q1">Koma idzafika nthawi</para>
  <para style="q2">pamene udzakhala mfulu</para>
  <para style="q2">udzachotsa goli lake mʼkhosi mwako.”</para>
  <para style="s1">Yakobo Athawira kwa Labani</para>
  <para style="p">
    <verse number="41" style="v"/>Ndipo Esau anamusungira chiwembu Yakobo chifukwa cha madalitso amene abambo ake anamupatsa. Esau anati kwa iye yekha, “Masiku olira abambo anga ayandikira; pambuyo pake ndidzamupha mʼbale wangayu Yakobo.”</para>
  <para style="p">
    <verse number="42" style="v"/>Pamene Rebeka anamva zimene mwana wake wamkulu Esau ankaganiza, anayitanitsa Yakobo nati kwa iye, “Mʼbale wako Esau akulingalira zakuti akuphe kuti akulipsire. <verse number="43" style="v"/>Tsopano mwana wanga, chita zimene ndinene: Nyamuka tsopano, uthawire kwa mlongo wanga Labani ku Harani. <verse number="44" style="v"/>Ukakhale naye kwa kanthawi mpaka mkwiyo wa mʼbale wako utatsika. <verse number="45" style="v"/>Tsono mkwiyo wa mʼbale wakoyo ukadzatsika ndi kuyiwala zonse wamuchitirazi, ndidzatuma munthu kuti adzakutenge. Nanga nditayirenji nonse awiri nthawi imodzi?”</para>
  <para style="p">
    <verse number="46" style="v"/>Tsono Rebeka anati kwa Isake, “Ine sindikukondwera nawo anamwali a Chihiti. Ndipo ngati Yakobo angapeze mbeta kuno mwa anamwali a Chihitiwa, ndiye kuli bwino kungofa.”</para>
  <chapter number="28" style="c"/>
  <para style="p">
    <verse number="1" style="v"/>Choncho Isake anayitanitsa Yakobo namudalitsa nʼkumuwuzitsa kuti, “Usakwatire mkazi wa kuno ku Kanaani. <verse number="2" style="v"/>Panopo upite ku Padanaramu, ku nyumba kwa Betueli abambo a amayi akowa, kumeneko ukakwatire mmodzi mwa ana aakazi a Labani, mlongo wa amayi akowa. <verse number="3" style="v"/>Mulungu Wamphamvuzonse akudalitse iwe nakupatse ana ambiri mpaka udzasanduke gulu lalikulu la mitundu ya anthu. <verse number="4" style="v"/>Mulunguyo akudalitse iwe monga mmene anamudalitsira Abrahamu kuti zidzukulu zako zidzalandira dziko limene ukukhalamo ngati mlendo kuti lidzakhale lawo. Ili ndi dziko limene Mulungu anapereka kwa Abrahamu.” <verse number="5" style="v"/>Ndipo Isake anamulola Yakobo kuti anyamuke kupita ku Padanaramu kwa Labani mwana wa Betueli Mwaramu. Labani anali mlongo wa Rebeka, mayi wa Yakobo ndi Esau.</para>
  <para style="p">
    <verse number="6" style="v"/>Tsopano Esau anadziwa kuti Isake anadalitsa Yakobo ndi kumutumiza ku Padanaramu kuti akakwatire kumeneko. Anawuzidwanso kuti, “Usakwatire mkazi wa ku Kanaani.” <verse number="7" style="v"/>Yakobo anamvera abambo ake ndi amayi ake ndi kupita ku Padanaramu. <verse number="8" style="v"/>Ndiye pamenepo Esau anazindikira kuti abambo ake Isake sankakondwera ndi akazi a ku Kanaani; <verse number="9" style="v"/>anapita kwa Ismaeli mwana wa Abrahamu nakwatira Mahalati mwana wa Ismaeli, mlongo wake wa Nebayoti. Anatero kuwonjezera akazi amene anali nawo kale.</para>
  <para style="s1">Maloto a Yakobo pa Beteli</para>
  <para style="p">
    <verse number="10" style="v"/>Yakobo ananyamuka pa ulendo kuchoka ku Beeriseba kupita ku Harani. <verse number="11" style="v"/>Atafika pa malo pena, anayima kuti agonepo chifukwa dzuwa linali litalowa. Anatenga mwala wina pomwepo natsamiritsapo mutu wake, ndipo anagona. <verse number="12" style="v"/>Mʼmaloto, anaona makwerero oyimikidwa pansi ndipo anakafika kumwamba. Angelo a Mulungu amakwera ndi kutsika pa makwereropo. <verse number="13" style="v"/>Tsono Yehova anayimirira pambali pake, nati, “Ine ndine Yehova, Mulungu wa Abrahamu kholo lake la Isake abambo ako. Ndidzakupatsa iwe ndi zidzukulu zako dziko limene ukugonamolo. <verse number="14" style="v"/>Zidzukulu zako zidzachuluka ngati fumbi la pa dziko lapansi ndipo zidzabalalikira kumadzulo ndi kummawa, kumpoto ndi kummwera. Anthu onse adzalandira madalitso kudzera mwa iwe ndi zidzukulu zako. <verse number="15" style="v"/>Ine ndili nawe pamodzi ndipo ndidzakuyangʼanira kulikonse upiteko, ndipo ndidzakubwezera ku dziko lino. Sindidzakusiya mpaka nditachita zimene ndakulonjezazi.”</para>
  <para style="p">
    <verse number="16" style="v"/>Yakobo atadzidzimuka, anati, “Zoonadi Yehova ali pa malo ano, ndipo ine sindinadziwe.” <verse number="17" style="v"/>Tsono anachita mantha ndipo anati, “Malo ano ndi woopsa ndithu. Zoonadi pano ndi pa nyumba ya Mulungu ndi khomo la kumwamba.”</para>
  <para style="p">
    <verse number="18" style="v"/>Mmamawa mwake Yakobo anatenga mwala umene anatsamira mutu wake uja nawuyimika ngati chipilala ndi kuthira mafuta pamwamba pake <verse number="19" style="v"/>Iye anawatcha malowo Beteli, ngakhale kuti poyamba mzindawo ankawutcha Luzi.</para>
  <para style="p">
    <verse number="20" style="v"/>Pamenepo Yakobo analumbira kwa Yehova nati, “Ngati inu Mulungu mukhala ndi ine, kundiyangʼanira pa ulendo wangawu ndi kundipatsa chakudya ndi chovala; <verse number="21" style="v"/>ngati inu mudzandibweretsa kwathu mu mtendere, ndiye kuti mudzakhala Mulungu wanga, <verse number="22" style="v"/>ndipo mwala uwu ndawuyimikawu udzakhala Nyumba ya Mulungu. Ine ndidzakupatsani chakhumi cha zinthu zonse zimene mudzandipatse.”</para>
  <chapter number="29" style="c"/>
  <para style="s1">Yakobo Afika ku Padanaramu</para>
  <para style="p">
    <verse number="1" style="v"/>Yakobo anapitiriza ulendo wake kupita ku dziko la anthu a kummawa. <verse number="2" style="v"/>Atafika kumeneko anaona chitsime ku busa ndipo panali magulu atatu a nkhosa zitagona pafupi ndi chitsimecho chifukwa nkhosazo zimamwetsedwa madzi ochokera mʼchitsimecho. Pamwamba pa chitsimecho panali mwala waukulu. <verse number="3" style="v"/>Amati nkhosa zonse zikasonkhana, abusawo ankagudubuza mwalawo, kuwuchotsa ndi kumwetsa madzi nkhosazo. Kenaka ankawubwezera mwalawo pamalo pake, pakamwa pa chitsimepo.</para>
  <para style="p">
    <verse number="4" style="v"/>Yakobo anafunsa abusawo kuti, “Abale anga, mwachokera kuti?”</para>
  <para style="p">Iwo anayankha, “Tachokera ku Harani.”</para>
  <para style="p">
    <verse number="5" style="v"/>Iye anawafunsanso kuti, “Kodi Labani, mdzukulu wa Nahori mukumudziwa?”</para>
  <para style="p">Iwo anayankha, “Inde tikumudziwa?”</para>
  <para style="p">
    <verse number="6" style="v"/>Ndipo Yakobo anawafunsanso, “Kodi ali bwino?”</para>
  <para style="p">Iwo anati, “Inde ali bwino. Nayu Rakele mwana wake akubwera apoyu ndi nkhosa.”</para>
  <para style="p">
    <verse number="7" style="v"/>Iye anati, “Taonani, dzuwa likanalipo ndipo nthawi yosonkhanitsa nkhosa sinakwane. Bwanji osazimwetsa madzi nkhosazi.”</para>
  <para style="p">
    <verse number="8" style="v"/>Iwo anayankha, “Ayi sitingatero. Tidikira mpaka nkhosa zonse zisonkhane. Zikatero, tigubuduza mwalawu kuwuchotsa pamwamba pa chitsimepo, kenaka nʼkuzimwetsa madzi nkhosazo.”</para>
  <para style="p">
    <verse number="9" style="v"/>Ali chiyankhulire nawo, Rakele anafika ndi nkhosa za abambo ake popeza ndiye amene ankaweta nkhosazo. <verse number="10" style="v"/>Yakobo ataona Rakele mwana wa Labani, mlongo wa amayi ake, ali ndi nkhosa za Labani, anapita nawugudubuza mwala uja nazimwetsa madzi nkhosa za amalume akezo. <verse number="11" style="v"/>Kenaka Yakobo anapsompsona Rakele nayamba kulira mokweza. <verse number="12" style="v"/>Kenaka Yakobo anawuza Rakele kuti iye ndi mwana wa Rebeka, mlongo wa abambo a Rakele uja. Choncho Rakele anathamanga nakawuza abambo ake.</para>
  <para style="p">
    <verse number="13" style="v"/>Labani atamva za Yakobo, mwana wa mlongo wake, anafulumira kukakumana naye. Anamukupatira napsompsona, napita naye ku nyumba kwake. Yakobo anafotokozera Labani zonse zinachitika. <verse number="14" style="v"/>Ndipo, Labani anati kwa iye, “Iwe ndiwe ndithu fupa ndi mnofu wanga.”</para>
  <para style="s1">Yakobo Akwatira Leya ndi Rakele</para>
  <para style="p">Yakobo anakhala ndi Labani mwezi umodzi. <verse number="15" style="v"/>Tsono Labani anawuza Yakobo kuti, “Zoona iwe ndi ife ndi abale. Koma suyenera kundigwirira ntchito popanda malipiro. Ndiwuze kuti malipiro ako azikhala wotani?”</para>
  <para style="p">
    <verse number="16" style="v"/>Tsono Labani anali ndi ana aakazi awiri; dzina la wamkulu linali Leya, ndipo dzina la wamngʼono linali Rakele. <verse number="17" style="v"/>Leya anali ndi maonekedwe wofowoka koma Rakele anali wa maonekedwe wokongola kwambiri. <verse number="18" style="v"/>Yakobo anakonda Rakele ndipo anati, “Ndidzakugwirirani ntchito kwa zaka zisanu ndi ziwiri chifukwa cha mwana wanu wamngʼono, Rakele.”</para>
  <para style="p">
    <verse number="19" style="v"/>Labani anati, “Kuli bwino kuti ndimupereke kwa iwe ameneyu kusiyana ndi munthu wina. Khala ndi ine kuno.” <verse number="20" style="v"/>Choncho Yakobo anagwira ntchito zaka zisanu ndi ziwiri chifukwa cha Rakele. Koma kwa iye zaka zonsezi zinakhala ngati masiku wochepa chifukwa anamukonda Rakele.</para>
  <para style="p">
    <verse number="21" style="v"/>Kenaka Yakobo anati kwa Labani, “Nthawi yanga ndakwanitsa, ndipatseni mwana wanu kuti ndimukwatire.”</para>
  <para style="p">
    <verse number="22" style="v"/>Pamenepo Labani anakonza phwando la ukwati, nayitana anthu onse a pamalopo. <verse number="23" style="v"/>Koma pokwana usiku, Labani anatenga mwana wake wamkazi Leya namupatsa Yakobo, ndipo Yakobo anagona naye. <verse number="24" style="v"/>Ndipo Labani anapereka wantchito wake wamkazi Zilipa kwa Leya kuti akhale wantchito wake.</para>
  <para style="p">
    <verse number="25" style="v"/>Pakucha mmawa, Yakobo anaona kuti anagona ndi Leya. Choncho Yakobo anafunsa Labani, “Nʼchiyani mwandichitirachi? Kodi ine sindinakugwirireni ntchito chifukwa cha Rakele? Bwanji mwandinyenga?”</para>
  <para style="p">
    <verse number="26" style="v"/>Labani anayankha, “Si mwambo wathu kuno kupereka wamngʼono ku banja, wamkulu asanakwatiwe. <verse number="27" style="v"/>Yamba watsiriza sabata ya chikondwerero cha ukwati wa Leya; kenaka ndidzakupatsanso Rakele. Koma udzayenera kundigwirira ntchito zaka zisanu ndi ziwiri.”</para>
  <para style="p">
    <verse number="28" style="v"/>Yakobo anachitadi momwemo. Anamaliza sabata ya chikondwerero cha Leya, ndipo Labani anamupatsa Rakele kuti akhale mkazi wake. <verse number="29" style="v"/>Labani anapereka wantchito wake wamkazi Biliha kwa Rakele kuti akhale wantchito wake. <verse number="30" style="v"/>Yakobo analowana ndi mkazi wake Rakele, ndipo Yakobo anakonda Rakele kuposa Leya. Ndipo anamugwirira ntchito Labani zaka zina zisanu ndi ziwiri chifukwa cha Rakele.</para>
  <para style="s1">Ana a Yakobo</para>
  <para style="p">
    <verse number="31" style="v"/>Pamene Mulungu anaona kuti Yakobo sankamukonda Leya kwambiri, Iye analola kuti Leya uja akhale ndi ana, ndi kuti Rakele akhale wosabala. <verse number="32" style="v"/>Leya anakhala ndi pathupi ndipo anabereka mwana wamwamuna. Anamutcha Rubeni pakuti anati, “Yehova waona kusauka kwanga. Zoonadi, mwamuna wanga adzandikonda tsopano.”</para>
  <para style="p">
    <verse number="33" style="v"/>Anakhalanso ndi pathupi ndipo pamene anabereka mwana wamwamuna anati, “Yehova anamva kuti mwamuna wanga sakundikonda, choncho wandipatsanso mwana winayu.” Ndipo anamutcha dzina lake Simeoni.</para>
  <para style="p">
    <verse number="34" style="v"/>Anatenganso pathupi kachitatu, ndipo pamene anabereka mwana wamwamuna anati, “Pano pokha tidzaphatikana kwambiri ndi mwamuna wanga, chifukwa ndamubalira ana aamuna atatu.” Kotero anamutcha dzina lake Levi.</para>
  <para style="p">
    <verse number="35" style="v"/>Anatenganso pathupi pena, ndipo pamene anabereka mwana wamwamuna, iye anati, “Nthawi ino ndidzalemekeza Yehova.” Choncho anamutcha Yuda. Kenaka analeka kubereka.</para>
  <chapter number="30" style="c"/>
  <para style="p">
    <verse number="1" style="v"/>Rakele ataona kuti sakumuberekera Yakobo ana, anayamba kumuchitira nsanje mʼbale wake. Choncho anati kwa Yakobo, “Undipatse ana kapena apo ayi ndingofa!”</para>
  <para style="p">
    <verse number="2" style="v"/>Yakobo anapsera mtima Rakele ndipo nati, “Kodi ine ndalowa mʼmalo mwa Mulungu amene wakulepheretsa iwe kukhala ndi ana?”</para>
  <para style="p">
    <verse number="3" style="v"/>Pamenepo Rakele anati kwa Yakobo, “Mdzakazi wanga Biliha nayu. Lowana naye kuti mwina nʼkundibalira mwana, ndipo kudzera mwa iyeyu nanenso nʼkukhala ndi ana.”</para>
  <para style="p">
    <verse number="4" style="v"/>Ndipo anamupatsa Yakobo wantchito wake Biliha kuti alowane naye. Choncho Yakobo analowana ndi Biliha, <verse number="5" style="v"/>ndipo Bilihayo anatenga pathupi namubalira Yakobo mwana wamwamuna. <verse number="6" style="v"/>Pamenepo Rakele anati, “Mulungu waweruza mondikomera mtima, wamva kupempha kwanga ndipo wandipatsa mwana wa mwamuna.” Choncho anamutcha Dani.</para>
  <para style="p">
    <verse number="7" style="v"/>Biliha, wantchito wa Rakele, anatenganso pathupi nabalira Yakobo mwana wa mwamuna wachiwiri. <verse number="8" style="v"/>Pamenepo Rakele anati, “Ndakhala ndikulimbana kwambiri ndi mʼbale wanga ndipo ndapambana.” Choncho anamutcha Nafutali.</para>
  <para style="p">
    <verse number="9" style="v"/>Pamene Leya anaona kuti waleka kubereka ana, iye anatenga wantchito wake Zilipa namupereka kwa Yakobo kuti alowane naye. <verse number="10" style="v"/>Zilipa, wantchito wa Leya, anaberekera Yakobo mwana wamwamuna. <verse number="11" style="v"/>Pamenepo Leya anati, “Mwayi wangawo!” Choncho anamutcha Gadi.</para>
  <para style="p">
    <verse number="12" style="v"/>Zilipa, wantchito wa Leya anamubalira Yakobo mwana wa mwamuna wachiwiri. <verse number="13" style="v"/>Pamenepo Leya anati, “Ndakondwa bwanji! Amayi adzanditcha ine wokondwa.” Choncho anamutcha Aseri.</para>
  <para style="p">
    <verse number="14" style="v"/>Pa nthawi yokolola tirigu, Rubeni anapita ku munda ndipo anapezako zipatso za mankhwala wobereketsa. Tsono anatengerako mayi wake Leya. Rakele anati kwa Leya, “Chonde patseko mankhwala wakupezera mwana wakowo.”</para>
  <para style="p">
    <verse number="15" style="v"/>Koma iye anati kwa Rakele, “Kodi sizinakukwanire kulanda mwamuna wanga? Ukuti utengenso mankhwala a mwana wangawa.”</para>
  <para style="p">Iye anati, “Chabwino, agone ndi iwe usiku uno kuti tisinthane ndi mankhwala a mwana wakowo.”</para>
  <para style="p">
    <verse number="16" style="v"/>Choncho pamene Yakobo ankabwera kuchokera ku munda madzulo, Leya anapita kukakumana naye nati, “Lero mukagona ku nyumba chifukwa ndakubwerekani ndi mankhwala wobereketsa a mwana wanga.” Choncho usiku umenewo Yakobo anakalowa kwa Leya.</para>
  <para style="p">
    <verse number="17" style="v"/>Mulungu anamva pemphero la Leya ndipo anatenga pathupi nabalira Yakobo mwana wa mwamuna wachisanu. <verse number="18" style="v"/>Pamenepo Leya anati, “Mulungu wandipatsa mphotho chifukwa chopereka wantchito wanga kwa mwamuna wanga.” Choncho anamutcha Isakara.</para>
  <para style="p">
    <verse number="19" style="v"/>Leya anatenganso pathupi nabalira Yakobo mwana wa mwamuna wachisanu ndi chimodzi. <verse number="20" style="v"/>Pamenepo Leya anati, “Mulungu wandipatsa mphatso yapamwamba. Tsopano mwamuna wanga adzandilemekeza chifukwa ndamubalira ana aamuna asanu ndi mmodzi.” Choncho anamutcha Zebuloni.</para>
  <para style="p">
    <verse number="21" style="v"/>Patapita nthawi Leya anabereka mwana wamkazi ndipo anamutcha Dina.</para>
  <para style="p">
    <verse number="22" style="v"/>Kenaka, Mulungu anakumbukira Rakele namva pemphero lake ndi kulola kuti akhale ndi mwana. <verse number="23" style="v"/>Rakele anatenga pathupi nabala mwana wamwamuna ndipo anati, “Mulungu wandichotsera manyazi anga.” <verse number="24" style="v"/>Iye anamutcha mwanayo Yosefe, ndipo anati, “Mulungu andipatsenso mwana wina.”</para>
  <para style="s1">Nkhosa za Yakobo Zichuluka</para>
  <para style="p">
    <verse number="25" style="v"/>Rakele atabereka Yosefe, Yakobo anati kwa Labani, “Ndimasuleni kuti ndizipita ku dziko la kwathu. <verse number="26" style="v"/>Patseni akazi anga ndi ana anga, amene ndinakugwirirani ntchito, ndipo ndidzanyamuka ulendo. Inu mukudziwa ntchito imene ndakugwirirani.”</para>
  <para style="p">
    <verse number="27" style="v"/>Koma Labani anati kwa iye, “Chonde, ngati mungandikomere mtima musapite chifukwa ndadziwa kudzera mwa kuwombeza kwanga kuti Yehova wandidalitsa chifukwa cha inu.” <verse number="28" style="v"/>Anapitiriza kunena kuti, “Tchula malipiro ako ndipo ndidzakupatsa.”</para>
  <para style="p">
    <verse number="29" style="v"/>Koma Yakobo anati kwa iye, “Inu mukudziwa mmene ine ndakugwirirani ntchito ndi mmene ziweto zanu zaswanira pamene ine ndimazisamalira. <verse number="30" style="v"/>Poyamba munali nazo zochepa ine ndisanabwere, koma tsopano zachuluka. Yehova wakudalitsani chifukwa cha ine. Ndi nthawi tsopano kuti nane ndisamalire banja langa.”</para>
  <para style="p">
    <verse number="31" style="v"/>Labani anafunsa, “Ndikupatse chiyani?”</para>
  <para style="p">Yakobo anayankha, “Musandipatse kanthu. Koma mungondichitira izi ndipo ndidzapitiriza kusamalira nkhosa zanu ndi kuziyangʼanira: <verse number="32" style="v"/>Mundilole ndiyendeyende pakati pa ziweto zanu lero ndi kuchotsamo mwana wankhosa wamkazi aliyense wakuda, mbuzi iliyonse yamathothomathotho ndi yamawangamawanga. Zimenezi ndiye zikhale malipiro anga. <verse number="33" style="v"/>Ndipo chilungamo changa chidzaoneka mʼtsogolo, pamene inu mudzabwere kudzaona malipiro angawo. Ngati mudzapeza mbuzi mʼgulu langa imene si yamawangamawanga, kapena mwana wankhosa wamkazi amene si wakuda ndiye kuti zimenezo zidzakhala kuti ndinakuberani.”</para>
  <para style="p">
    <verse number="34" style="v"/>Labani anati, “Ndavomera, zikhale monga mmene wayankhuliramu.” <verse number="35" style="v"/>Tsiku lomwelo Labani anachotsa atonde onse ndi mbuzi zazikazi zonse zimene zinali ndi mawangamawanga kapena zamathothomathotho, ndiponso zonse zabanga loyera. Anachotsa ana onse ankhosa aakazi akuda, napereka ziweto zonsezi kwa ana ake aamuna kuti aziweta. <verse number="36" style="v"/>Kenaka Labani anayenda mtunda wa masiku atatu kutalikirana ndi Yakobo koma Yakobo anapitiriza kuweta nkhosa zina zonse za Labani.</para>
  <para style="p">
    <verse number="37" style="v"/>Tsono Yakobo anatenga nthambi zaziwisi za mitengo ya mkundi, alimoni ndi puleni nazisenda kuchotsa makungwa ake mpaka mtengo woyera wamʼkati kuonekera. <verse number="38" style="v"/>Atatero anayika nthambi zija mʼmagome omwera madzi molunjika ziweto zija kuti pakumwa madziwo ziweto zazikazi ziziyangʼana nthambi zija popeza kuti pakumwa madzi ziweto zija zinkakwerana. <verse number="39" style="v"/>Ndiye kuti nkhosa zija zinkatenga mawere pakumwa madzi molunjika nthambi zija, ndipo zinkaswa ana a mawangamawanga kapena a mathothomathotho. <verse number="40" style="v"/>Yakobo anayika padera ana a ziweto zija. Koma ziweto zina anaziyika kuti ziyangʼanane ndi za Labani, zimene zinali za mawangamawanga ndi zakuda. Motero anapeza ziweto zakezake, ndipo sanazisakanize ndi za Labani. <verse number="41" style="v"/>Yakobo ankayika nthambi zija momwera madzi pamene ziweto zamphamvu zazikazi zinkakweredwa pofuna kuti zitenge mawere pakumwa madzi moyangʼanana ndi nthambi zija. <verse number="42" style="v"/>Koma sankayika nthambizo pamene ziweto zofowoka zazikazi zinkakweredwa pakumwa madzi. Choncho ziweto zofowoka zonse zinakhala za Labani, ndi ziweto zamphamvu zinakhala za Yakobo. <verse number="43" style="v"/>Mwa njira imeneyi, Yakobo analemera kwambiri ndipo anali ndi ziweto zochuluka kwambiri, antchito aakazi ndi aamuna, ngamira ndi abulu.</para>
  <chapter number="31" style="c"/>
  <para style="s1">Yakobo Athawa Labani</para>
  <para style="p">
    <verse number="1" style="v"/>Yakobo anamva zimene ana aamuna a Labani ankanena kuti, “Yakobo watenga chilichonse cha abambo athu ndipo wapeza chuma chonsechi pogwiritsa ntchito chuma cha abambo athu.” <verse number="2" style="v"/>Choncho Yakobo anaona kuti Labani sankamuonetsanso nkhope yabwino monga kale.</para>
  <para style="p">
    <verse number="3" style="v"/>Pamenepo Yehova anati kwa Yakobo, “Bwerera ku dziko la makolo ako ndi kwa abale ako, ndipo Ine ndidzakhala nawe.”</para>
  <para style="p">
    <verse number="4" style="v"/>Choncho Yakobo anatumiza mawu kukayitana Rakele ndi Leya kuti abwere ku busa kumene ankaweta ziweto zake. <verse number="5" style="v"/>Iye anawawuza kuti, “Abambo anu sakundionetsanso nkhope yabwino monga kale, koma Mulungu wa makolo anga wakhala ali nane. <verse number="6" style="v"/>Inu mukudziwa kuti ndagwirira ntchito abambo anu ndi mphamvu zanga zonse, <verse number="7" style="v"/>chonsecho abambo anu akhala akundinyenga posintha malipiro anga kakhumi konse. Komabe Mulungu sanalole kuti andichitire choyipa <verse number="8" style="v"/>Pamene abambo anu anati, ‘Zamawangamawanga zidzakhala malipiro ako,’ ziweto zonse zinaswa ana amawangamawanga; ndipo pamene anati, ‘Zamichocholozi zidzakhala malipiro ako,’ ziweto zonse zinaswa ana a michocholozi. <verse number="9" style="v"/>Motero Mulungu walanda abambo anu ziweto zawo ndi kundipatsa.</para>
  <para style="p">
    <verse number="10" style="v"/>“Pa nthawi imene ziweto zimatenga mawere ndinalota maloto, ndipo ndinaona kuti atonde onse amene ankakwerawo anali amichocholozi, amawangamawanga kapena amathothomathotho <verse number="11" style="v"/>Kutulo komweko, mngelo wa Mulungu anati, ‘Yakobo.’ Ine ndinayankha, ‘Ee, Ambuye.’ <verse number="12" style="v"/>Ndipo iye anati, ‘Tayangʼana ndipo taona kuti atonde onse okwerana ndi ziweto ali amichocholozi, amawangamawanga kapena a mathothomathotho, popeza ndaona zonse zimene Labani wakhala akukuchitira. <verse number="13" style="v"/>Ine ndine Mulungu amene ndinadza kwa iwe pa Beteli paja. Beteli ndi kumalo kuja kumene unayimika mwala ndi kuwudzoza mafuta, komanso kulumbira kwa Ine. Tsopano choka mʼdziko lino msanga ndi kubwerera ku dziko la kwanu.’ ”</para>
  <para style="p">
    <verse number="14" style="v"/>Pamenepo Rakele ndi Leya anayankha, “Kodi ngati ife tilinso ndi gawo ngati cholowa pa chuma cha abambo athu? <verse number="15" style="v"/>Kodi abambo athu samationa ife ngati alendo? Iwo anatigulitsa ndi kuwononga ndalama zonse anazipeza pa ifezo. <verse number="16" style="v"/>Chuma chonse chimene Mulungu walanda abambo athu, ndi chathu ndi ana athu. Tsono inu chitani zimene Mulungu wakuwuzani.”</para>
  <para style="p">
    <verse number="17" style="v"/>Pamenepo Yakobo anakonzeka nakweza ana ake ndi akazi ake pa ngamira, <verse number="18" style="v"/>anakusa ziweto zake zonse patsogolo natenga katundu wake yense amene anamupeza ku Padanaramu, ndipo ananyamuka kupita ku Kanaani, ku dziko la abambo ake, Isake.</para>
  <para style="p">
    <verse number="19" style="v"/>Labani atachoka pa khomo kupita kukameta nkhosa, mʼmbuyomu Rakele anaba timafano ta milungu ta abambo ake. <verse number="20" style="v"/>Komanso nthawi iyi nʼkuti Yakobo atamunamiza Labani Mwaramu posamuwuza zoona kuti afuna kuthawa. <verse number="21" style="v"/>Choncho anathawa ndi zonse anali nazo. Ananyamuka nawoloka mtsinje wa Yufurate kupita cha ku Giliyadi, dziko la mapiri.</para>
  <para style="s1">Labani Alondola Yakobo</para>
  <para style="p">
    <verse number="22" style="v"/>Patapita masiku atatu, Labani anawuzidwa kuti Yakobo wathawa. <verse number="23" style="v"/>Pomwepo anatengana ndi abale ake namulondola Yakobo kwa masiku asanu ndi awiri ndipo anakamupezera ku Giliyadi, dziko la mapiri. <verse number="24" style="v"/>Koma Mulungu anabwera kwa Labani, Mwaramu kutulo usiku nati kwa iye, “Samala kuti usamuopseze Yakobo mwa njira iliyonse.”</para>
  <para style="p">
    <verse number="25" style="v"/>Pamene Labani amamupeza Yakobo, nʼkuti Yakobo atamanga matenti ake ku mapiri a dziko la Giliyadi. Nayenso Labani ndi abale ake anamanga matenti awo komweko. <verse number="26" style="v"/>Tsono Labani anati kwa Yakobo, “Kodi ndakuchita chiyani kuti iwe undinamize ndi kutenga ana anga ngati anthu ogwidwa ku nkhondo? <verse number="27" style="v"/>Chifukwa chiyani unandinamiza ndi kuthawa mozemba wosandiwuza? Ukanandiwuza, bwezi titatsanzikana mwa chisangalalo ndi kuyimba nyimbo ndi zisekese ndi azeze. <verse number="28" style="v"/>Sunandilole kuti ndingopsompsona adzukulu anga ndi ana anga aakazi motsanzikana nawo. Unachita zopusa. <verse number="29" style="v"/>Ndili nayo mphamvu yakukuchita choyipa; koma usiku wapitawu, Mulungu wa abambo ako wandiwuza ine kuti, ‘Usamuopseze Yakobo mwa njira iliyonse.’ <verse number="30" style="v"/>Ndikudziwa kuti unachoka chifukwa unapukwa kufuna kubwerera kwanu kwa abambo ako. Koma nʼchifukwa chiyani unaba milungu yanga?”</para>
  <para style="p">
    <verse number="31" style="v"/>Yakobo anayankha Labani kuti, “Ine ndinkaopa chifukwa ndinkaganiza kuti mukhoza kundilanda anawa. <verse number="32" style="v"/>Koma mukapeza wina aliyense ndi milungu yanu, ameneyo sakhala ndi moyo. Anthu onse akupenya, lozani chilichonse chanu chimene chili ndi ine, ndipo ngati muchipeze tengani. Koma Yakobo sankadziwa kuti Rakele anabadi milunguyo.”</para>
  <para style="p">
    <verse number="33" style="v"/>Choncho Labani analowadi mu tenti ya Yakobo, ya Leya ndi mʼmatenti a adzakazi awiri aja, koma sanapeze kalikonse. Atatuluka mu tenti ya Leya, analowa ya Rakele. <verse number="34" style="v"/>Koma Rakele anatengadi milungu ija ndi kuyiika mʼkati mwa chokhalira cha pa ngamira, iye nʼkukhalapo. Choncho Labani anafunafuna mu tenti monse koma wosapeza kanthu.</para>
  <para style="p">
    <verse number="35" style="v"/>Rakele anati kwa abambo ake, “Pepanitu musandikwiyire mbuye wanga chifukwa choti sinditha kuyimirira pamaso panu chifukwa ndili kumwezi.” Choncho Labani anafunafuna koma sanayipeze milungu ija.</para>
  <para style="p">
    <verse number="36" style="v"/>Yakobo anapsa mtima nafunsa Labani mwaukali kuti, “Kodi ndalakwa chiyani? Ndi tchimo lanji limene ndachita kuti muchite kundisaka chonchi? <verse number="37" style="v"/>Chifukwa chiyani mwafunyulula katundu wanga? Ndipo mwapeza chiyani cha inu pamenepa? Chimene mwapezapo chiyikeni poyera pamaso pa abale anu ndi anga kuti atiweruze.</para>
  <para style="p">
    <verse number="38" style="v"/>“Ndakhala nanu kwa zaka makumi awiri tsopano ndipo nkhosa ndi mbuzi zanu sizinapoloze, kapena ine kudyapo nkhosa za mʼkhola mwanu. <verse number="39" style="v"/>Chiweto chikakhadzulidwa ndi chirombo, sindinkabwera nacho kwa inu. Ineyo ndinkalipira. Inuyo munkandilipiritsa kalikonse kobedwa masana kapena usiku. <verse number="40" style="v"/>Moyo wanga unali wotere: Dzuwa limanditentha masana ndipo usiku ndimazunzika ndi kuzizira. Tulo sindimalipeza konse. <verse number="41" style="v"/>Zinthu zinali chonchi kwa zaka makumi awiri zimene ndinali mʼnyumba mwanu. Ndinakugwirirani ntchito kwa zaka khumi ndi zinayi chifukwa cha ana anu aakazi awiri ndipo zaka zina zisanu ndi chimodzi chifukwa cha ziweto zanu, ndipo munandisinthira malipiro kakhumi konse. <verse number="42" style="v"/>Akanapanda kukhala nane Mulungu wa abambo anga, Mulungu wa Abrahamu ndi Mulungu amene Isake ankamuopa, mosakayika inu mukanandichotsa chimanjamanja. Koma Mulungu waona zovuta zanga ndi kulimbikira ntchito kwanga, ndipo usiku wapitawu anakudzudzulani.”</para>
  <para style="p">
    <verse number="43" style="v"/>Labani anayankha Yakobo nati, “Ana aakaziwa ndi anga, ana awo ndi anganso. Ziwetozi ndi zanga. Chilichonse ukuona apa ndi changa. Koma tsopano ndingachite chiyani ndi ana anga aakaziwa kapena ndi ana awo? <verse number="44" style="v"/>Tsono, tiye tichite pangano pakati pa iwe ndi ine, ndipo likhale mboni pakati pathu.”</para>
  <para style="p">
    <verse number="45" style="v"/>Choncho Yakobo anayimiritsa mwala ngati chipilala. <verse number="46" style="v"/>Nati kwa abale ake, “Tutani miyala ina.” Choncho anawunjika miyalayo, ndipo anadya chakudya atakhala pa mbali pa muluwo. <verse number="47" style="v"/>Labani anawutcha muluwo Yegara-sahaduta, ndipo Yakobo anawutcha Galeeda.</para>
  <para style="p">
    <verse number="48" style="v"/>Labani anati, “Mulu uwu ndi mboni pakati pa inu ndi ine lero.” Ndi chifukwa chake unatchedwa Galeeda. <verse number="49" style="v"/>Unatchedwanso Mizipa, chifukwa iye anati, “Yehova aonetsetsa kuti palibe mmodzi mwa ife adzaswe panganoli ngakhale titatalikirana. <verse number="50" style="v"/>Ngati ukazunza ana anga kapena kukwatira akazi enanso, ngakhale kuti palibe wina amene ali nafe pano, koma kumbukira kuti Mulungu ndiye mboni pakati pathu.”</para>
  <para style="p">
    <verse number="51" style="v"/>Labani anatinso kwa Yakobo, “Taona pano pali miyala ndi chipilala chimene ndayimika pakati pa iwe ndi ine. <verse number="52" style="v"/>Mulu wa miyala uwu ndi chipilalachi ndi mboni. Ine sindidzadutsa mulu wa miyalawu kudzalimbana ndi iwe. Iwenso usadzadutse mulu wa miyalawu kudzalimbana nane. <verse number="53" style="v"/>Mulungu wa Abrahamu ndi Mulungu wa Nahori ndiye adzatiweruze.”</para>
  <para style="p">Choncho Yakobo analumbira mʼdzina la Mulungu amene Isake, abambo ake ankamuopa. <verse number="54" style="v"/>Yakobo anapereka nsembe pa phiri paja, ndipo anayitana abale ake kuti adzadye chakudya. Atadya chakudya anagona pa phiri pomwepo.</para>
  <para style="p">
    <verse number="55" style="v"/>Mmamawa wake, Labani anapsompsona zidzukulu zake ndi ana ake nawadalitsa. Kenaka ananyamuka kubwerera ku mudzi.</para>
  <chapter number="32" style="c"/>
  <para style="s1">Yakobo Akonzekera Kukumana ndi Esau</para>
  <para style="p">
    <verse number="1" style="v"/>Nayenso Yakobo analowera njira yake, ndipo angelo a Mulungu anakumana naye. <verse number="2" style="v"/>Pamene Yakobo anawaona anati, “Ili ndi gulu la Mulungu.” Choncho anawatcha malowo Mahanaimu.</para>
  <para style="p">
    <verse number="3" style="v"/>Yakobo anatumiza amithenga ake kwa mʼbale wake Esau ku dera la Seiri, dziko la Edomu. <verse number="4" style="v"/>Anawalangiza kuti, “Zimene mukanene ndi izi kwa mbuye wanga Esau: ‘Mtumiki wanu Yakobo akuti, Ine ndakhala ndi kukhala ndi Labani mpaka tsopano. <verse number="5" style="v"/>Ndili ndi ngʼombe, abulu, nkhosa ndi mbuzi, antchito aamuna ndi aakazi. Tsopano ndikutumiza mawu amenewa kwa mbuye wanga, kuti mundikomere mtima.’ ”</para>
  <para style="p">
    <verse number="6" style="v"/>Pamene amithenga aja anabwerera kwa Yakobo, anati, “Tinapita kwa mʼbale wanu Esau, ndipo tsopano iye akubwera kudzakumana nanu. Ali ndi anthu 400.”</para>
  <para style="p">
    <verse number="7" style="v"/>Yakobo anali ndi mantha ndi nkhawa yayikulu kwambiri. Tsono anagawa anthu onse amene anali naye, ndiponso nkhosa, mbuzi, ngʼombe ndi ngamira mʼmagulu awiri. <verse number="8" style="v"/>Mʼmaganizo ake iye ankanena kuti, “Ngati Esau atabwera ndi kuthira nkhondo gulu limodzi, gulu lina lotsalalo likhoza kupulumuka.”</para>
  <para style="p">
    <verse number="9" style="v"/>Pamenepo Yakobo anapemphera, “Haa, Mulungu wa kholo langa Abrahamu, Mulungu wa abambo anga Isake, Aa Yehova amene munati kwa ine, ‘Bwerera ku dziko la kwanu ndi kwa abale ako, ndipo ndidzakuchitira zabwino.’ <verse number="10" style="v"/>Ine siwoyenera kulandira kukoma mtima kwanu ndi kukhulupirika kwanu kumene mwaonetsa wantchito wanu. Ndinali ndi ndodo yokha pamene ndinawoloka Yorodani uyu koma tsopano ndili ndi magulu awiri. <verse number="11" style="v"/>Ndipulumutseni mʼdzanja la mʼbale wanga Esau, popeza ndikuopa kuti mwina akubwera kudzandithira nkhondo pamodzi ndi akazi ndi ana omwe. <verse number="12" style="v"/>Paja Inu munandilonjeza kuti simudzalephera kundichitira zabwino ndi kuti zidzukulu zanga zidzakhala zosawerengeka ngati mchenga wa ku nyanja.”</para>
  <para style="p">
    <verse number="13" style="v"/>Iye anagona pomwepo usiku umenewo. Pambuyo pake anasankhula pa chuma chimene anali nacho zinthu izi ngati mphatso za Esau, mʼbale wake: <verse number="14" style="v"/>Anasankhula mbuzi zazikazi 200 ndi atonde makumi awiri, nkhosa zazikazi 200 ndi nkhosa zazimuna makumi awiri, <verse number="15" style="v"/>ngamira za mkaka 30 ndi ana awo, ngʼombe zazikazi 40 ndi zazimuna khumi, ndipo abulu aakazi makumi awiri ndi abulu aamuna khumi. <verse number="16" style="v"/>Iye anazipereka kwa antchito ake kuti azikuse, gulu lililonse pa lokha, ndipo anati kwa antchito akewo, “Tsogolani ndipo muonetsetse kuti pali mpata pakati pa gulu ndi gulu linzake.”</para>
  <para style="p">
    <verse number="17" style="v"/>Anawuza mnyamata wa gulu loyamba kuti, “Ngati ukumana naye mʼbale wanga Esau nakufunsa kuti, ‘Ndinu antchito a yani, ndipo mukupita kuti? Nanga ziweto zonse zili patsogolo pakozi ndi za yani?’ <verse number="18" style="v"/>Pamenepo ukayankhe kuti, ‘Zimenezi ndi za wantchito wanu, Yakobo, ndipo wazipereka kwa inu, Esau, mbuye wake ngati mphatso. Mtumiki wanuyu akubwera mʼmbuyo mwathumu.’ ”</para>
  <para style="p">
    <verse number="19" style="v"/>Anawuza mawu omwewo kwa wachiwiri, wachitatu ndi ena onse amene ankayenda motsogoza ziwetozo kuti, “Inunso munene zomwezo kwa Esau mukakumana naye. <verse number="20" style="v"/>Muzikanena kuti, ‘Wantchito wanu Yakobo akubwera mʼmbuyo mwathumu.’ ” Popeza anaganiza kuti, “Ndidzamutsitsa mtima ndi mphatso ndazitsogozazi. Apo tsono ndikadzakumana naye, mwina adzandilandira bwino.” <verse number="21" style="v"/>Choncho mphatso za Yakobo zinatsogola, koma iye mwini anagona pa msasa pomwepo usiku umenewo.</para>
  <para style="s1">Yakobo Alimbana ndi Mulungu</para>
  <para style="p">
    <verse number="22" style="v"/>Usiku umenewo Yakobo anauka natenga akazi ake awiri, antchito ake awiri ndi ana ake aamuna khumi ndi mmodzi nawoloka pa dooko la mtsinje wa Yaboki. <verse number="23" style="v"/>Atatha kuwawolotsa pa mtsinjewo anawolotsanso katundu wake yense. <verse number="24" style="v"/>Tsono Yakobo anatsala yekha. Tsono munthu wina anadzalimbana naye mpaka mʼmbandakucha. <verse number="25" style="v"/>Pamene munthuyo anaona kuti sangathe kumugonjetsa, anakhudza nyungʼunyu ya pa ntchafu ya Yakobo ndipo inaguluka polimbanapo. <verse number="26" style="v"/>Kenaka munthuyo anati, “Ndisiye ndizipita, popeza kunja kukucha.”</para>
  <para style="p">Koma Yakobo anayankha, “Sindikulolani kupita pokhapokha mutandidalitsa.”</para>
  <para style="p">
    <verse number="27" style="v"/>Munthu uja anamufunsa Yakobo kuti, “Kodi dzina lako ndiwe yani?”</para>
  <para style="p">Iye anayankha, “Ndine Yakobo.”</para>
  <para style="p">
    <verse number="28" style="v"/>Pamenepo munthuyo anati, “Dzina lako silidzakhalanso Yakobo koma Israeli, chifukwa walimbana ndi Mulungu ndi anthu ndipo wapambana.”</para>
  <para style="p">
    <verse number="29" style="v"/>Yakobo anati, “Chonde, uzeni dzina lanu.”</para>
  <para style="p">Koma munthuyo anati, “Chifukwa chiyani ukundifunsa dzina?” Kenaka anamudalitsa pomwepo.</para>
  <para style="p">
    <verse number="30" style="v"/>Choncho Yakobo anawatcha malowo Penueli, popeza anati, “Ndinaonana ndi Mulungu maso ndi maso koma sindinafe.”</para>
  <para style="p">
    <verse number="31" style="v"/>Dzuwa linamutulukira Yakobo pamene amachoka pa Penueli. Tsono ankayenda chotsimphina chifukwa cha nyungʼunyu yake ija. <verse number="32" style="v"/>Nʼchifukwa chake mpaka lero Aisraeli sadya nyama ya pa nyungʼunyu chifukwa Yakobo anakhudzidwa pa nyungʼunyu.</para>
  <chapter number="33" style="c"/>
  <para style="s1">Yakobo Akumana ndi Esau</para>
  <para style="p">
    <verse number="1" style="v"/>Yakobo atakweza maso ake anaona Esau akubwera ndi anthu ake 400. Choncho ana ake anawagawira Leya, Rakele ndi antchito awiri aja. <verse number="2" style="v"/>Anayika antchito ndi ana awo patsogolo, kenaka nʼkubwera Leya ndi ana ake, ndipo pambuyo pawo Rakele ndi Yosefe. <verse number="3" style="v"/>Iye mwini anakhala patsogolo nawerama mpaka kukhudza pansi kasanu ndi kawiri pamene amayandikira mʼbale wake.</para>
  <para style="p">
    <verse number="4" style="v"/>Koma Esau anathamanga kukakumana ndi Yakobo ndipo anamukupatira namupsompsona. Onse awiri ankangolira. <verse number="5" style="v"/>Kenaka Esau ataona amayi ndi ana awo anamufunsa Yakobo kuti, “Kodi anthu amene uli nawowa ndi a ndani?”</para>
  <para style="p">Yakobo anayankha kuti, “Awa ndi ana amene Mulungu, mwa kukoma mtima kwake, wapereka kwa mtumiki wanune.”</para>
  <para style="p">
    <verse number="6" style="v"/>Tsono antchito aja anayandikira naweramitsa mitu pansi. <verse number="7" style="v"/>Kenaka, Leya ndi ana ake anabwera. Nawonso anaweramitsa mitu pansi. Potsiriza pa onse anabwera Yosefe ndi Rakele naweramitsanso mitu yawo pansi.</para>
  <para style="p">
    <verse number="8" style="v"/>Esau anafunsa kuti, “Kodi gulu la ziweto ndakumana nalo lija ndi layani?”</para>
  <para style="p">Yakobo anayankha nati, “Mbuye wanga, gulu lija ndi lanu kuti mundikomere mtima.”</para>
  <para style="p">
    <verse number="9" style="v"/>Koma Esau anati, “Mʼbale wanga, ine ndili nazo kale zambiri. Zinthu zakozi sunga.”</para>
  <para style="p">
    <verse number="10" style="v"/>Yakobo anati, “Chonde musatero. Ngati mwandikomera mtima, landirani mphatso yangayi kuchokera kwa ine. Pakuti ndi mmene mwandirandira bwinomu, ine ndikamaona nkhope yanu ndikuchita ngati ndikuona nkhope ya Mulungu. <verse number="11" style="v"/>Chonde, landirani mphatso imene ndakutengeraniyi, popeza Mulungu wandikomera mtima kwambiri moti ndili ndi zonse zimene ndizifuna.” Ndipo popeza kuti Yakobo anamuwumiriza, Esau analandira.</para>
  <para style="p">
    <verse number="12" style="v"/>Ndipo Esau anati, “Tiyeni tizipita; nditsagana nanu.”</para>
  <para style="p">
    <verse number="13" style="v"/>Koma Yakobo anati kwa iye, “Mbuye wanga, inu mudziwa kuti anawa ndi a nthete ndiponso ndiyenera kusamalira nkhosa ndi ngʼombe zimene zikuyamwitsa ana awo. Ngati ndizimenya kuti zifulumire, tsiku limodzi lokha nyamazo zidzafa. <verse number="14" style="v"/>Choncho, mbuye wanga lolani kuti mutsogole. Ine ndiziyenda pangʼonopangʼono pambuyo pa ziwetozi ndi anawa mpaka ndikafika ku Seiri.”</para>
  <para style="p">
    <verse number="15" style="v"/>Esau anati, “Ndiye bwanji ndikusiyireko ena mwa anthu anga.”</para>
  <para style="p">Koma Yakobo anati, “Koma muchitiranji zimenezi? Chachikulu nʼkuti mwandilandira bwino, mbuye wanga.”</para>
  <para style="p">
    <verse number="16" style="v"/>Choncho tsiku limenelo Esau anayamba ulendo wobwerera ku Seiri. <verse number="17" style="v"/>Komabe Yakobo anapita ku Sukoti. Kumeneko anamanga nyumba yake ndi makola a ziweto zake. Nʼchifukwa chake malowa amatchedwa Sukoti.</para>
  <para style="p">
    <verse number="18" style="v"/>Mmene ankabwerera kuchokera ku Padanaramu, Yakobo anafika ku Salemu, mzinda wa Sekemu ku Kanaani. Anamanga msasa pamalopo moyangʼanana ndi mzindawo. <verse number="19" style="v"/>Malo amenewo anagula kwa zidzukulu za Hamori, abambo a Sekemu ndi ndalama 100 zasiliva. <verse number="20" style="v"/>Pamalopo anamanganso guwa lansembe, nalitcha Eli Elohe Israeli.</para>
  <chapter number="34" style="c"/>
  <para style="s1">Dina ndi Sekemu</para>
  <para style="p">
    <verse number="1" style="v"/>Tsopano Dina, mwana amene Leya anaberekera Yakobo, anapita kukacheza ndi akazi ena a mʼdzikolo. <verse number="2" style="v"/>Pamene Sekemu mwana wa Hamori Mhivi, mfumu ya deralo, anamuona, anamugwirira. <verse number="3" style="v"/>Koma Sekemu anamukondadi namwali uja, Dina, mwana wa Yakobo motero kuti anamuyankhula mawu womutonthoza. <verse number="4" style="v"/>Choncho Sekemu anati kwa abambo ake Hamori, “Mundipezere mtsikana uyu kuti akhale mkazi wanga.”</para>
  <para style="p">
    <verse number="5" style="v"/>Yakobo anamva kuti mwana wake Dina wagwiriridwa, koma sanachitepo kanthu msanga kudikira mpaka ana ake amuna omwe anali ku busa atabwerako.</para>
  <para style="p">
    <verse number="6" style="v"/>Kenaka Hamori, abambo a Sekemu, anapita kukakambirana ndi Yakobo. <verse number="7" style="v"/>Pa nthawi iyi nʼkuti ana a Yakobo atabwererako ku busa kuja. Iwo atangomva zimene zinachitika, anawawidwa mtima. Iwo anapsa mtima kwambiri kuti Sekemu nʼkuchita chonyansa choterechi mu dziko la Israeli, kumugwirira Dina, mwana wa Yakobo.</para>
  <para style="p">
    <verse number="8" style="v"/>Koma Hamori anawawuza kuti, “Mwana wanga Sekemu wamukonda kwambiri mwana wanu. Chonde muloleni kuti akhale mkazi wake. <verse number="9" style="v"/>Tiyeni tichite mgwirizano wa ukwati kuti ife tidzikwatira ana anu ndi inu mudzikwatira ana athu. <verse number="10" style="v"/>Khazikikani pakati pathu. Mukhoza kupeza malo wokhala kulikonse kumene mufuna. Mukhozanso kuchita malonda momasuka ndi kupeza chuma.”</para>
  <para style="p">
    <verse number="11" style="v"/>Pamenepo Sekemu anati kwa abambo ndi alongo ake a Dina, “Inu mundikomere mtima, ndipo ndidzakupatsani chilichonse munganene. <verse number="12" style="v"/>Tchulani mtengo wamalowolo umene ndiyenera kupereka, ndipo ndipereka. Ndidzakupatsani chilichonse chimene mukufuna malingana inu mukandipatsa namwaliyu kuti ndimukwatire.”</para>
  <para style="p">
    <verse number="13" style="v"/>Ana a Yakobo anayankha Sekemu ndi abambo ake, Hamori mwachinyengo chifukwa mlongo wawo, Dina anali atayipitsidwa. <verse number="14" style="v"/>Iwo anati, “Sitingachite zimenezo, kupereka mlongo wathu kwa munthu wosachita mdulidwe. Chimenecho ndi chinthu cha manyazi kwa ife. <verse number="15" style="v"/>Tikuvomerani pokhapokha mutakhala ngati ife, mutachita mdulidwe ana anu onse aamuna. <verse number="16" style="v"/>Kenaka tidzakulolani kuti mukwatire ana athu, ifenso tizikwatira ana anu. Choncho tidzakhala pakati panu ndipo tidzakhala anthu amodzi. <verse number="17" style="v"/>Koma ngati simuvomereza kuchita mdulidwe titenga mlongo wathu ndi kupita.”</para>
  <para style="p">
    <verse number="18" style="v"/>Mawu amenewa anakondweretsa Hamori ndi mwana wake Sekemu. <verse number="19" style="v"/>Mnyamata uja amene anali wolemekezeka kwambiri pa banja lake lonse, sanachedwe kuchita mdulidwe popeza anamukonda kwambiri mwana wa Yakobo. <verse number="20" style="v"/>Choncho Hamori ndi mwana wake Sekemu anapita ku chipata cha mzinda wawo kukayankhula ndi anthu a mu mzindawo. <verse number="21" style="v"/>Iwo anati, “Anthu awa ndi a mtendere. Aloleni kuti akhale mʼdziko mwathu muno nachitamo malonda. Dzikoli lili ndi malo ambiri woti iwo nʼkukhalamo. Tingathe kukwatira ana awo aakazi ndipo angathe kukwatira ana athu aakazi. <verse number="22" style="v"/>Komatu anthuwa adzavomereza kukhala amodzi a ife pokhapokha ngati amuna onse pakati pathu atachita mdulidwe monga alili iwo. <verse number="23" style="v"/>Tikatero, ndiye kuti ziweto zawo zonsezi, katundu wawo yenseyu ndi ziweto zawo zina zonsezi zidzakhala zathu. Choncho tiyeni tiwavomereze ndipo adzakhazikika pakati pathu.”</para>
  <para style="p">
    <verse number="24" style="v"/>Amuna onse amene anatuluka ku chipata cha mzinda anavomerezana ndi Hamori ndi mwana wake Sekemu, ndipo aliyense wamwamuna mu mzindamo anachita mdulidwe.</para>
  <para style="p">
    <verse number="25" style="v"/>Patapita masiku atatu, amuna onse akumvabe ululu wa kuchita mdulidwe uja, ana awiri a Yakobo, Simeoni ndi Levi, alongo ake a Dina, anatenga malupanga ndi kulowa mu mzindawo mwakachetechete napha amuna onse. <verse number="26" style="v"/>Anapha Hamori ndi Sekemu. Anakatenga Dina ku nyumba kwa Sekemu nanyamuka. <verse number="27" style="v"/>Ana a Yakobo anafika kwa anthu ophedwawo ndi kututa katundu mu mzindawo chifukwa anagwiririra mlongo wawo. <verse number="28" style="v"/>Analanda nkhosa zawo, ngʼombe zawo, abulu awo ndi china chilichonse chawo mu mzindamo pamodzi ndi za ku minda. <verse number="29" style="v"/>Anawatengera chuma chawo chonse, akazi ndi ana awo, pamodzi ndi zonse zimene zinapezeka mʼnyumba zawo. Zonsezi zinayesedwa ngati zolandidwa ku nkhondo.</para>
  <para style="p">
    <verse number="30" style="v"/>Pamenepo Yakobo anati kwa Simeoni ndi Levi, “Mwandiputira mavuto, ndi kundiyipitsira dzina pakati pa anthu a mʼdziko lino, Akanaani ndi Aperezi. Ife ndife owerengeka, ndipo atati aphatikizane kudzandithira nkhondo, ndiye kuti ine ndi banja langa tidzawonongeka.”</para>
  <para style="p">
    <verse number="31" style="v"/>Koma iwo anayankha kuti, “Pepani, nanga achite kumusandutsa mlongo wathu ngati mkazi wachiwerewere?”</para>
  <chapter number="35" style="c"/>
  <para style="s1">Yakobo Abwerera ku Beteli</para>
  <para style="p">
    <verse number="1" style="v"/>Tsono Mulungu anati kwa Yakobo, “Nyamuka uchoke kuno kupita ku Beteli. Kumeneko ukamange guwa lansembe la Mulungu amene anadza kwa iwe pamene umathawa Esau, mʼbale wako.”</para>
  <para style="p">
    <verse number="2" style="v"/>Choncho Yakobo anawuza a pa banja pake ndi onse amene anali naye kuti, “Chotsani milungu yachilendo imene muli nayo, ndipo mudziyeretse nokha ndi kusintha zovala zanu. <verse number="3" style="v"/>Tiyeni tinyamuke kuchoka kuno kupita ku Beteli. Kumeneko ndikamumangira guwa lansembe Mulungu amene anandithandiza pa nthawi za masautso anga, komanso amene wakhala nane mʼmayendedwe anga onse.” <verse number="4" style="v"/>Choncho anamupatsa Yakobo milungu yachilendo yonse imene anali nayo pamodzi ndi ndolo. Iye anazikwirira pansi pa mtengo wa thundu ku Sekemu. <verse number="5" style="v"/>Pamenepo ananyamuka, ndipo mtima woopa Mulungu unagwera anthu onse a mʼmizinda yozungulira, kotero kuti palibe aliyense amene anatsatira banja la Yakobo.</para>
  <para style="p">
    <verse number="6" style="v"/>Yakobo ndi anthu onse anali naye aja anafika ku Luzi (ku Beteli) mu dziko la Kanaani. <verse number="7" style="v"/>Kumeneko anamanga guwa lansembe nalitcha Eli Beteli, chifukwa kunali kumeneko kumene Mulungu anadziwulula yekha kwa Yakobo pamene ankathawa mʼbale wake.</para>
  <para style="p">
    <verse number="8" style="v"/>Debora mlezi wa Rakele anamwalira komweko nayikidwa mʼmanda pansi pa mtengo wa thundu cha kumunsi kwa Beteli. Choncho panatchedwa Aloni-Bakuti (mtengo wamaliro).</para>
  <para style="p">
    <verse number="9" style="v"/>Yakobo atabwera kuchokera ku Padanaramu, Mulungu anabweranso kwa iye namudalitsa. <verse number="10" style="v"/>Mulungu anati kwa iye, “Dzina lako ndiwe Yakobo, koma sudzatchedwanso Yakobo; koma udzatchedwa Israeli.” Choncho anamutcha iye Israeli.</para>
  <para style="p">
    <verse number="11" style="v"/>Ndipo Mulungu anati kwa iye, “Ine ndine Mulungu Wamphamvuzonse; berekanani ndi kuchulukana. Mtundu wa anthu, inde, mitundu yambiri ya anthu idzatuluka mwa iwe, ndipo ena mwa zidzukulu zako adzakhala mafumu. <verse number="12" style="v"/>Dziko limene ndinapereka kwa Abrahamu ndi Isake ndiliperekanso kwa iwe. Lidzakhala lako ndi la zidzukulu zako.” <verse number="13" style="v"/>Kenaka Mulungu anamusiya Yakobo.</para>
  <para style="p">
    <verse number="14" style="v"/>Yakobo anayika mwala wachikumbutso pa malo pamene Mulungu anayankhula naye paja. Iye anathirapo nsembe yachakumwa ndi yamafuta. <verse number="15" style="v"/>Yakobo anawatcha malo amene Mulungu anayankhula naye aja kuti Beteli.</para>
  <para style="s1">Imfa ya Isake ndi Rakele</para>
  <para style="p">
    <verse number="16" style="v"/>Kenaka anachoka ku Beteli. Koma ali pafupi kufika ku Efurata nthawi yakuti Rakele aone mwana inakwana. Iye anavutika pobereka. <verse number="17" style="v"/>Akanali chivutikire choncho, mzamba anamulimbikitsa nati, “Usaope pakuti ubala mwana wina wamwamuna.” <verse number="18" style="v"/>Tsono pamene Rakele ankapuma wefuwefu (popeza ankamwalira) iye anatcha mwana uja kuti Beni-Oni. Koma abambo ake anamutcha kuti Benjamini.</para>
  <para style="p">
    <verse number="19" style="v"/>Choncho Rakele anamwalira ndipo anayikidwa pa njira yopita ku Efurata (Kumeneko ndiye ku Betelehemu). <verse number="20" style="v"/>Pa manda ake, Yakobo anayimika mwala wachikumbutso wa pa manda ndipo ulipobe mpaka lero.</para>
  <para style="p">
    <verse number="21" style="v"/>Israeli (Yakobo) anasunthanso nakamanga tenti yake kupitirira nsanja ya Ederi. <verse number="22" style="v"/>Israeli akanali mʼderali, Rubeni anapita nakagonana ndi Biliha, mdzakazi wa abambo ake. Yakobo uja anazimva zimenezi.</para>
  <para style="b"/>
  <para style="m">Yakobo anali ndi ana aamuna khumi ndi awiri:</para>
  <para style="li1">
    <verse number="23" style="v"/>Ana a Leya ndi awa:</para>
  <para style="li2">Rubeni anali mwana woyamba wa Yakobo,</para>
  <para style="li2">Simeoni, Levi, Yuda, Isakara, ndi Zebuloni.</para>
  <para style="li1">
    <verse number="24" style="v"/>Ana a Rakele ndi awa:</para>
  <para style="li2">Yosefe ndi Benjamini.</para>
  <para style="li1">
    <verse number="25" style="v"/>Ana a Biliha, wantchito wa Rakele ndi awa:</para>
  <para style="li2">Dani ndi Nafutali.</para>
  <para style="li1">
    <verse number="26" style="v"/>Ana a Zilipa wantchito wa Leya ndi awa:</para>
  <para style="li2">Gadi ndi Aseri.</para>
  <para style="p">Awa ndiwo ana a Yakobo amene anabadwira ku Padanaramu.</para>
  <para style="b"/>
  <para style="p">
    <verse number="27" style="v"/>Yakobo anafika ku mudzi kwa abambo ake Isake ku Mamre, (kumene kunkatchedwa ku Kiriyati-Ariba kapenanso Hebroni) kumene Abrahamu ndi Isake anakhalako kale. <verse number="28" style="v"/>Isake anakhala ndi moyo zaka 180. <verse number="29" style="v"/>Anamwalira ali wokalamba kwambiri ndipo anakakhala ndi anthu a mtundu wake. Ndipo ana ake Esau ndi Yakobo anamuyika mʼmanda.</para>
  <chapter number="36" style="c"/>
  <para style="s1">Zidzukulu za Esau</para>
  <para style="p">
    <verse number="1" style="v"/>Nazi zidzukulu za Esau amene ankatchedwanso Edomu:</para>
  <para style="pm">
    <verse number="2" style="v"/>Esau anakwatira akazi atatu a ku Kanaani. Iwowa ndiwo Ada mwana wa Eloni Mhiti; Oholibama mwana wa Ana amene anali mwana wa Zibeoni Mhivi <verse number="3" style="v"/>ndi Basemati mwana wa Ismaeli, amenenso anali mlongo wa Nabayoti.</para>
  <para style="pm">
    <verse number="4" style="v"/>Ada anaberekera Esau, Elifazi; Basemati anabereka Reueli; <verse number="5" style="v"/>ndipo Oholibama anabereka Yeusi, Yolamu ndi Kora. Amenewa anali ana a Esau amene anabadwira ku Kanaani.</para>
  <para style="pm">
    <verse number="6" style="v"/>Esau anatenga akazi ake, ana ake aamuna ndi aakazi ndi ena onse a pa banja pake. Anatenganso ziweto zake ndi ziweto zake zonse pamodzi ndi katundu wake yense amene anamupata ku Kanaani, ndipo anachoka ku dziko la Kanaani kupatukana ndi mʼbale wake Yakobo. <verse number="7" style="v"/>Iwo anatero chifukwa dziko limene ankakhalamo silikanakwanira awiriwo. Iwowa anali ndi ziweto zochuluka motero kuti sakanatha kukhala pamodzi. <verse number="8" style="v"/>Choncho Esau (amene ndi Edomu) anakakhazikika ku dziko la mapiri ku Seiri.</para>
  <para style="p">
    <verse number="9" style="v"/>Nazi zidzukulu za Esau, kholo la Aedomu amene ankakhala ku Seiri.</para>
  <para style="b"/>
  <para style="li1">
    <verse number="10" style="v"/>Awa ndi mayina a ana aamuna a Esau:</para>
  <para style="li2">Elifazi, mwana wa Ada, mkazi wa Esau, ndi Reueli, mwana wamwamuna wa Basemati, mkazi wa Esau.</para>
  <para style="li1">
    <verse number="11" style="v"/>Awa ndi mayina a ana a Elifazi:</para>
  <para style="li2">Temani, Omari, Zefo, Gatamu ndi Kenazi.</para>
  <para style="li2">
    <verse number="12" style="v"/>Timna anali mzikazi wa Elifazi, mwana wa Esau. Iyeyo anaberekera Elifazi mwana dzina lake Amaleki. Amenewa ndiwo zidzukulu za Ada, mkazi wa Esau.</para>
  <para style="li1">
    <verse number="13" style="v"/>Awa ndi ana a Reueli:</para>
  <para style="li2">Nahati, Zera, Sama ndi Miza. Amenewa ndi ana a Basemati, mkazi wa Esau.</para>
  <para style="li1">
    <verse number="14" style="v"/>Ana aamuna a Oholibama, mkazi wa Esau, mwana wa Ana ndi mdzukulu wa Zebeoni ndi awa:</para>
  <para style="li2">Yeusi, Yolamu ndi Kora.</para>
  <para style="b"/>
  <para style="p">
    <verse number="15" style="v"/>Nawa mafumu a zidzukulu za Esau:</para>
  <para style="li1">Mwa ana a Elifazi, mwana woyamba wa Esau panali mafumu awa:</para>
  <para style="li2">Temani, Omari, Zefo, ndi Kenazi, <verse number="16" style="v"/>Kora, Gatamu, ndi Amaleki. Awa anali mafumu mwa ana a Elifazi ku Edomu ndipo onsewa anali zidzukulu za Ada.</para>
  <para style="li1">
    <verse number="17" style="v"/>Mwa ana a Reueli, mwana wa Esau munali mafumu awa:</para>
  <para style="li2">Nahati, Zera, Sama ndi Miza. Awa anali mafumu mwa ana a Reueli ku Edomu. Iwowa anali zidzukulu za Basemati mkazi wa Esau.</para>
  <para style="li1">
    <verse number="18" style="v"/>Mwa ana a Oholibama, mkazi wa Esau munali mafumu awa:</para>
  <para style="li2">Yeusi, Yolamu, ndi Kora. Amenewa anali mafumu mwa ana a mkazi wa Esau, Oholibama, mwana wa Ana.</para>
  <para style="p">
    <verse number="19" style="v"/>Amenewa ndiwo zidzukulu za Esau (amene ndi Edomu) ndiponso mafumu awo.</para>
  <para style="b"/>
  <para style="p">
    <verse number="20" style="v"/>Awa ndi ana a Seiri Mhori, amene ankakhala mʼdzikomo:</para>
  <para style="li2">Lotani, Sobala, Zibeoni, Ana, <verse number="21" style="v"/>Disoni, Ezeri ndi Disani. Amenewa ndiwo ana a Seiri a ku Edomu ndipo analinso mafumu a Ahori.</para>
  <para style="li1">
    <verse number="22" style="v"/>Ana aamuna a Lotani anali awa:</para>
  <para style="li2">Hori ndi Homamu. Timna anali mlongo wake wa Lotani.</para>
  <para style="li1">
    <verse number="23" style="v"/>Ana aamuna a Sobala anali awa:</para>
  <para style="li2">Alivani, Manahati, Ebala, Sefo ndi Onamu.</para>
  <para style="li1">
    <verse number="24" style="v"/>Ana aamuna a Zibeoni anali awa:</para>
  <para style="li2">Ayiwa ndi Ana. Uyu ndi Ana amene anapeza akasupe a madzi amoto mʼchipululu pamene ankadyetsa abulu abambo wake Zibeoni.</para>
  <para style="li1">
    <verse number="25" style="v"/>Ana a Ana anali:</para>
  <para style="li2">Disoni ndi Oholibama mwana wake wamkazi.</para>
  <para style="li1">
    <verse number="26" style="v"/>Ana aamuna a Disoni anali awa:</para>
  <para style="li2">Hemudani, Esibani, Itirani ndi Kerani.</para>
  <para style="li1">
    <verse number="27" style="v"/>Ana aamuna a Ezeri anali awa:</para>
  <para style="li2">Bilihani, Zaavani ndi Akani.</para>
  <para style="li1">
    <verse number="28" style="v"/>Ana aamuna a Disani anali awa:</para>
  <para style="li2">Uzi ndi Arani.</para>
  <para style="li1">
    <verse number="29" style="v"/>Mafumu a Ahori anali awa:</para>
  <para style="li2">Lotani, Sobala, Zibeoni, Ana, <verse number="30" style="v"/>Disoni, Ezeri ndi Disani. Amenewa ndiwo mafumu a Ahori, monga mwa mafuko awo, mʼdziko la Seiri.</para>
  <para style="s1">Mafumu a ku Edomu</para>
  <para style="p">
    <verse number="31" style="v"/>Awa ndi mafumu amene ankalamulira dziko la Edomu, mfumu iliyonse ya Israeli isanayambe kulamulira kumeneko:</para>
  <para style="li2">
    <verse number="32" style="v"/>Bela mwana wa Beori anakhala mfumu ya ku Edomu. Mzinda wake ankawutcha Dinihaba.</para>
  <para style="li1">
    <verse number="33" style="v"/>Bela atamwalira, Yobabu mwana wa Zera wochokera ku Bozira analowa ufumu mʼmalo mwake.</para>
  <para style="li1">
    <verse number="34" style="v"/>Atafa Yobabu, Husamu wochokera ku dziko la Atemani, analowa mʼmalo mwake ngati mfumu.</para>
  <para style="li1">
    <verse number="35" style="v"/>Husamu atamwalira, Hadadi mwana wa Bedadi, amene anagonjetsa Amidiyani mʼdziko la Mowabu, analowa ufumu mʼmalo mwake. Mzinda wake unkatchedwa Aviti.</para>
  <para style="li1">
    <verse number="36" style="v"/>Hadadi atamwalira, Samila wochokera ku Masireka, analowa ufumu mʼmalo mwake.</para>
  <para style="li1">
    <verse number="37" style="v"/>Samila atamwalira, Sauli wochokera ku Rehoboti wa ku Mtsinje, analowa ufumu mʼmalo mwake.</para>
  <para style="li1">
    <verse number="38" style="v"/>Sauli atamwalira, Baala-Hanani, mwana wa Akibori analowa ufumu mʼmalo mwake.</para>
  <para style="li1">
    <verse number="39" style="v"/>Pamene Baala-Hanani mwana wa Akibori anamwalira, Hadari analowa ufumu mʼmalo mwake. Mzinda wake unkatchedwa Pau, ndipo dzina la mkazi wake linali Mehatabeli, mwana wamkazi wa Matiredi, mwana wamkazi wa Me-Zahabu.</para>
  <para style="b"/>
  <para style="p">
    <verse number="40" style="v"/>Mayina a mafumu ochokera mwa zidzukulu za Esau malingana ndi mafuko awo ndi malo a fuko lililonse anali awa:</para>
  <para style="li2">Timna, Aliva, Yeteti, <verse number="41" style="v"/>Oholibama, Ela, Pinoni, <verse number="42" style="v"/>Kenazi, Temani, Mibezari, <verse number="43" style="v"/>Magidieli ndi Iramu. Awa anali mafumu a ku Edomu molingana ndi malo awo okhala mʼdzikomo.</para>
  <para style="b"/>
  <para style="p">Umenewu ndi mndandanda wa mʼbado wa Esau, kholo la Aedomu.</para>
  <chapter number="37" style="c"/>
  <para style="s1">Maloto a Yosefe</para>
  <para style="p">
    <verse number="1" style="v"/>Yakobo ankakhala mʼdziko la Kanaani kumene abambo ake ankakhala.</para>
  <para style="b"/>
  <para style="p">
    <verse number="2" style="v"/>Mbiri ya banja la Yakobo ndi iyi:</para>
  <para style="b"/>
  <para style="p">Yosefe, mnyamata wa zaka 17 ankaweta nkhosa ndi abale ake, pamodzi ndi ana a Biliha ndi Zilipa, akazi a abambo ake. Tsono Yosefe ankabwera kudzawuza abambo ake zoyipa za abale ake.</para>
  <para style="p">
    <verse number="3" style="v"/>Tsono Israeli ankakonda Yosefe koposa ana ake ena onse, chifukwa anali mwana wobadwa muukalamba wake. Ndipo anamusokera mkanjo wa manja aatali. <verse number="4" style="v"/>Pamene abale ake anaona kuti abambo awo ankakonda Yosefe kuposa aliyense wa iwo, anayamba kumuda Yosefe ndipo sankayankhula naye zamtendere.</para>
  <para style="p">
    <verse number="5" style="v"/>Tsiku lina Yosefe analota maloto ndipo pamene anawuza abale ake za malotowo, iwo anawonjeza kumuda. <verse number="6" style="v"/>Iye anawawuza kuti, “Tamvani maloto amene ndinalota: <verse number="7" style="v"/>Ife timamanga mitolo ya tirigu ku munda ndipo mwadzidzidzi mtolo wanga unayimirira chilili, pamene mitolo yanu inazungulira mtolo wangawo nʼkumawugwadira.”</para>
  <para style="p">
    <verse number="8" style="v"/>Abale ake aja anamufunsa nati, “Kodi ukuyesa kuti ungakhale mfumu yathu? Ungadzatilamuliredi iweyo?” Ndipo anamuda kuposa kale chifukwa cha maloto ake ndi zimene ankakonda kunena kwa abambo awo.</para>
  <para style="p">
    <verse number="9" style="v"/>Tsiku lina analotanso maloto ena, ndipo anafotokozera abale ake za malotowo. Iye anati, “Tamverani, ndinalotanso maloto ena. Ulendo uno dzuwa ndi mwezi pamodzi ndi nyenyezi khumi ndi imodzi zimandigwadira.”</para>
  <para style="p">
    <verse number="10" style="v"/>Atawuza abambo ake ndi abale ake malotowa, abambo ake anamukalipira nati, “Ndi maloto anji umalotawa? Kodi uganiza kuti ine, amayi ako pamodzi ndi abale ako onsewa tingadzabwere kudzakugwandira iwe?” <verse number="11" style="v"/>Abale ake anamuchitira nsanje, koma abambo ake anasunga nkhaniyi mu mtima.</para>
  <para style="s1">Yosefe Agulitsidwa ndi Abale Ake</para>
  <para style="p">
    <verse number="12" style="v"/>Tsono abale ake anapita kukadyetsa ziweto za abambo awo ku Sekemu, <verse number="13" style="v"/>ndipo Israeli anati kwa Yosefe, “Tsono, ndikufuna kukutuma kwa abale ako.”</para>
  <para style="p">Iye anayankha nati, “Chabwino.”</para>
  <para style="p">
    <verse number="14" style="v"/>Choncho anati kwa iye, “Pita ukaone ngati abale ako ali bwino. Ukaonenso nkhosa ngati zili bwino. Kenaka ubwere udzandiwuze.” Choncho Israeli anatuma Yosefe kuchokera ku chigwa cha Hebroni.</para>
  <para style="p">Yosefe atafika ku Sekemu, <verse number="15" style="v"/>munthu wina anamupeza akungozungulirazungulira mʼmunda ndipo anamufunsa, “Ukufunafuna chiyani?”</para>
  <para style="p">
    <verse number="16" style="v"/>Iye anayankha, “Ndikufuna abale anga. Mungandiwuze kumene akudyetsa ziweto zawo?”</para>
  <para style="p">
    <verse number="17" style="v"/>Munthuyo anayankha nati, “Anasamukako kuno. Ndinawamva akuti, ‘Tiyeni tipite ku Dotani.’ ”</para>
  <para style="p">Choncho Yosefe analondola abale ake ndipo anakawapeza ku Dotani. <verse number="18" style="v"/>Abale ake aja anamuonera patali. Ndipo asanafike nʼkomwe kumene kunali iwo kuja, anayamba kale kumupangira chiwembu choti amuphe.</para>
  <para style="p">
    <verse number="19" style="v"/>Iwo anawuzana nati, “Uyo akubwera apo wamaloto uja. <verse number="20" style="v"/>Tsono tiyeni timuphe ndi kuponya thupi lake mu chimodzi mwa zitsime izi ndipo tidzati anadyedwa ndi nyama zakuthengo zolusa. Tsono timuonera zomwe ziti zichitike ndi maloto ake aja.”</para>
  <para style="p">
    <verse number="21" style="v"/>Koma Rubeni atamva izi, anapulumutsa Yosefe. Iye anati kwa abale ake, “Ayi, tisamuphe, <verse number="22" style="v"/>tisakhetse magazi. Tiyeni timuponye mʼchitsime ku chipululu konkuno. Koma tisamuvulaze nʼkomwe. Rubeni ananena zonsezi kuti apulumutse Yosefe ndi kuti pambuyo pake akamupereke kwa abambo awo.”</para>
  <para style="p">
    <verse number="23" style="v"/>Choncho Yosefe atafika kwa abale ake, iwo anamuvula mkanjo wake wamanja aatali uja umene anavala <verse number="24" style="v"/>ndipo anamutenga namuponya mʼchitsime chopanda madzi komanso mopanda chilichonse.</para>
  <para style="p">
    <verse number="25" style="v"/>Atakhala pansi kuti adye chakudya, anatukula maso naona gulu la Aismaeli akubwera kuchokera ku Giliyadi. Ngamira zawo zinanyamula zonunkhiritsa bwino zakudya zamitundumitundu, ndipo zimenezi ankapita nazo ku Igupto.</para>
  <para style="p">
    <verse number="26" style="v"/>Yuda anafunsa abale ake nati, “Kodi tidzapindula chiyani tikapha mʼbale wathuyu ndi kuphimbitsa magazi ake? <verse number="27" style="v"/>Bwanji timugulitse kwa Aismaeliwa, koma ife tisamuchite kanthu kalikonse. Ameneyu ndi mʼbale wathu thupi limodzi ndi ife.” Abale ake anavomereza zimenezi.</para>
  <para style="p">
    <verse number="28" style="v"/>Amalonda ena a ku Midiyani ankadutsa pomwepo. Tsono abale ake a Yosefe anamutulutsa Yosefe uja mu chitsime chija ndipo anamugulitsa kwa Aismaeli aja pamtengo wa masekeli makumi awiri. Choncho anapita naye Yosefe ku Igupto.</para>
  <para style="p">
    <verse number="29" style="v"/>Rubeni atabwerera ku chitsime kuja anapeza kuti Yosefe mulibe mʼchitsimemo. Pamenepo iye anangʼamba zovala zake <verse number="30" style="v"/>nabwerera kwa abale ake nati, “Mnyamata uja mulibemo! Nanga ndilowere kuti ine tsopano?”</para>
  <para style="p">
    <verse number="31" style="v"/>Tsono anapha kamwana ka mbuzi, natenga mkanjo wa Yosefe ndi kuwunyika mʼmagazi ake. <verse number="32" style="v"/>Iwo anatenga mkanjo uja nabwerera nawo kwa abambo awo nati, “Ife tapeza mkanjowu. Tawuyangʼanitsitsani muone ngati uli wa mwana wanu.”</para>
  <para style="p">
    <verse number="33" style="v"/>Iye anawuzindikira ndipo anati, “Ndi mkanjo wa mwana wanga umenewu! Nyama yakuthengo yolusa yamudya. Mosakayika, mwana wanga Yosefe wakhadzulidwa.”</para>
  <para style="p">
    <verse number="34" style="v"/>Pamenepo Yakobo anangʼamba zovala zake, navala chisaka mʼchiwuno mwake. Iye analira maliro a mwana wake masiku ambiri. <verse number="35" style="v"/>Ngakhale kuti ana ake onse aamuna ndi aakazi anasonkhana kudzamutonthoza, iye anakana kutonthozedwa. Iye anati, “Ayi. Ndidzalira mpaka ndidzapite kwa mwana wanga ku manda.” Choncho Israeli anapitirirabe kulira mwana wake.</para>
  <para style="p">
    <verse number="36" style="v"/>Amidiyani aja anagulitsa Yosefe kwa Potifara, mmodzi mwa nduna za Farao ku Igupto. Potifarayu anali mkulu wa asilikali olonda nyumba ya Farao.</para>
  <chapter number="38" style="c"/>
  <para style="s1">Yuda ndi Tamara</para>
  <para style="p">
    <verse number="1" style="v"/>Pa nthawi imeneyi, Yuda anasiyana ndi abale ake napita kukakhala ndi munthu wina wa ku Adulamu wotchedwa Hira. <verse number="2" style="v"/>Kumeneko, Yuda anaona mwana wamkazi wa munthu wina wa Chikanaani wotchedwa Suwa. Anamukwatira nagona naye malo amodzi. <verse number="3" style="v"/>Iye anatenga pathupi, nabala mwana wamwamuna amene anamutcha Eri. <verse number="4" style="v"/>Anatenganso pathupi nabala mwana wa mwamuna ndipo anamutcha Onani. <verse number="5" style="v"/>Anaberekanso mwana wina wamwamuna ndipo anamutcha Sela. Ameneyu anabadwa Yuda ali ku Kezibi.</para>
  <para style="p">
    <verse number="6" style="v"/>Yuda anamupezera mkazi mwana wake woyamba uja Eri, ndipo dzina la mkaziyo linali Tamara. <verse number="7" style="v"/>Koma ntchito zoyipa za Eri, mwana wachisamba wa Yuda zinayipira Yehova. Choncho Mulungu anamulanga ndi imfa.</para>
  <para style="p">
    <verse number="8" style="v"/>Pamenepo Yuda anati kwa Onani, “Kwatira mkazi wamasiye wa mʼbale wako. Ulowe chokolo kuti mʼbale wako akhale ndi mwana.” <verse number="9" style="v"/>Koma Onani anadziwa kuti mwanayo sadzakhala wake. Choncho nthawi zonse pamene amagona naye mkaziyo, ankatayira umuna pansi kuti asamuberekere mwana mʼbale wake. <verse number="10" style="v"/>Zimene ankachitazi zinayipira Yehova. Choncho anamulanganso ndi imfa.</para>
  <para style="p">
    <verse number="11" style="v"/>Kenaka Yuda anati kwa mpongozi wake Tamara, “Bwererani ku nyumba ya abambo anu ndi kukhala kumeneko ngati wamasiye mpaka mwana wanga Sela atakula.” Ananena izi chifukwa ankaopa kuti Sela angafenso ngati abale ake aja. Choncho Tamara anapita kukakhala ku nyumba ya abambo ake.</para>
  <para style="p">
    <verse number="12" style="v"/>Patapita nthawi yayitali, Batishua, mkazi wa Yuda anamwalira. Yuda atatha kulira maliro a mkazi wake, anapita, iyeyu pamodzi ndi bwenzi lake Hira, Mwadulamu uja, ku Timna kumene ankameta nkhosa zawo.</para>
  <para style="p">
    <verse number="13" style="v"/>Tamara atamva kuti apongozi ake akupita ku Timna kukameta nkhosa, <verse number="14" style="v"/>iye anavula zovala zake za umasiye, nadziphimba nkhope ndi nsalu kuti asadziwike, ndipo anakhala pansi pa chipata cha ku Enaimu popita ku Timna. Tamara anachita izi chifukwa anaona kuti ngakhale Selayo anali atakula tsopano, iye sanaperekedwe kuti amulowe chokolo.</para>
  <para style="p">
    <verse number="15" style="v"/>Yuda atamuona anangomuyesa mkazi wadama chabe, chifukwa anadziphimba nkhope. <verse number="16" style="v"/>Tsono anapita kwa mkaziyo pamphepete pa msewu paja nati, “Tabwera ndigone nawe.” Apa Yuda sankadziwa kuti mkazi uja anali mpongozi wake.</para>
  <para style="p">Ndiye mkazi uja anamufunsa Yuda nati, “Mudzandipatsa chiyani kuti ndigone nanu?”</para>
  <para style="p">
    <verse number="17" style="v"/>Iye anati, “Ndidzakutumizira kamwana kambuzi ka mʼkhola mwanga.”</para>
  <para style="p">Mkaziyo anayankha kuti, “Chabwino, ndavomera, koma mungandipatse chikole mpaka mutanditumizira mbuziyo?”</para>
  <para style="p">
    <verse number="18" style="v"/>Iye anati, “Ndikupatse chikole chanji?”</para>
  <para style="p">Mkaziyo anayankha, “Mundipatse mphete yanuyo, chingwe chanucho pamodzi ndi ndodo imene ili mʼdzanja lanulo.” Choncho anazipereka kwa iye nagona naye ndipo anatenga pathupi. <verse number="19" style="v"/>Kenaka Tamara anachoka, navula nsalu anadziphimba nayo ija, navalanso zovala zake za umasiye zija.</para>
  <para style="p">
    <verse number="20" style="v"/>Tsono Yuda anatuma bwenzi lake Mwadulamu uja ndi kamwana kambuzi kaja kuti akapereke kwa mkazi wadama uja, ndi kuti akatero amubwezere chikole chake chija. Koma atafika sanamupezepo. <verse number="21" style="v"/>Anawafunsa anthu a komweko, “Kodi mkazi wadama uja amene ankakhala pambali pa msewu wa ku Enaimu, ali kuti?”</para>
  <para style="p">Iwo anayankha, “Sipanakhalepo mkazi wa dama aliyense pano.”</para>
  <para style="p">
    <verse number="22" style="v"/>Choncho anabwerera kwa Yuda nati, “Sindinamupeze mkazi uja. Kuwonjeza apo, anthu a kumeneko amati, ‘Sipanakhalepo mkazi wadama pano.’ ”</para>
  <para style="p">
    <verse number="23" style="v"/>Pamenepo Yuda anati, “Mulekeni atenge zinthuzo zikhale zake, kuopa kuti anthu angatiseke. Ine sindinalakwe, ndinamutumizira kamwana kambuzika, koma simunamupeze.”</para>
  <para style="p">
    <verse number="24" style="v"/>Patapita miyezi itatu, Yuda anawuzidwa kuti, “Mpongozi wanu Tamara anachita zadama, ndipo zotsatira zake nʼzakuti ali ndi pathupi.”</para>
  <para style="p">Yuda anati, “Kamutulutseni ndipo mukamutenthe kuti afe!”</para>
  <para style="p">
    <verse number="25" style="v"/>Akumutulutsa, iye anatuma mawu kwa apongozi ake. Anati, “Ndili ndi pathupi pa munthu amene ndi mwini wake wa zinthu izi. Taziyangʼanitsitsani, kodi mwini wa khoza, chingwe ndi ndodo yoyenderayi ndi yani?”</para>
  <para style="p">
    <verse number="26" style="v"/>Yuda anazizindikira zinthuzo ndipo anati, “Uyu ndi wolungama kuposa ine, chifukwa sindinamupereke kwa mwana wanga Sela.” Ndipo Yuda sanagone nayenso.</para>
  <para style="p">
    <verse number="27" style="v"/>Pamene Tamara nthawi inamukwanira yoti abeleke, mʼmimbamo munali mapasa. <verse number="28" style="v"/>Pamene ankabereka, mmodzi wa iwo anatulutsa dzanja lake. Choncho mzamba anatenga kawulusi kofiira nakamangirira pa mkono pa mwanayo nati, “Uyu ndiye anayamba kubadwa.” <verse number="29" style="v"/>Koma pamene anabweza mkonowo, mʼbale wake anabadwa ndipo mzamba anati, “Wachita kudziphotcholera wekha njira chonchi!” Ndipo anamutcha Perezi. <verse number="30" style="v"/>Pambuyo pake mʼbale wake amene anali ndi ulusi wofiira pa mkono wake uja anabadwa ndipo anapatsidwa dzina lakuti Zera.</para>
  <chapter number="39" style="c"/>
  <para style="s1">Yosefe ndi Mkazi wa Potifara</para>
  <para style="p">
    <verse number="1" style="v"/>Tsopano Yosefe anatengedwa kupita ku Igupto. Potifara Mwigupto amene anali mmodzi wa akuluakulu a Farao ndiponso mkulu wa asilikali olonda ku nyumba kwa Farao, anagula Yosefe kwa Aismaeli amene anapita naye kumeneko.</para>
  <para style="p">
    <verse number="2" style="v"/>Koma Yehova anali ndi Yosefe ndipo zake zonse zimayenda bwino. Iye ankakhala mʼnyumba ya mbuye wake wa ku Igupto. <verse number="3" style="v"/>Mbuye wake anaona kuti Yehova anali naye Yosefe ndi kuti pa chilichonse chimene anachita Yehova ankaonetsetsa kuti achite bwino. <verse number="4" style="v"/>Potifara anakondwera ndi Yosefe chifukwa cha matumikiridwe ake. Choncho anamusandutsa woyangʼanira nyumba yake ndi zonse za mʼnyumba yake. <verse number="5" style="v"/>Kuchokera pa nthawi imene anamuyika kukhala woyangʼanira wa nyumbayo ndi zonse za mʼnyumbamo, Yehova anadalitsa nyumba ya Mwiguptoyo chifukwa cha Yosefe. Madalitso a Yehova anali pa chilichonse chimene Potifara anali nacho, za mʼnyumba komanso za ku munda. <verse number="6" style="v"/>Choncho anasiyira mʼmanja mwa Yosefe chilichonse chomwe anali nacho, kotero kuti samadandaula ndi chilichonse kupatula chakudya chimene ankadya.</para>
  <para style="p">Tsopano Yosefe anali wa thupi labwino ndi wokongola. <verse number="7" style="v"/>Patapita kanthawi, mkazi wa mbuye wake anayamba kusirira Yosefe nati, “Bwanji ugone nane!”</para>
  <para style="p">
    <verse number="8" style="v"/>Koma iye anakana namuwuza kuti, “Inu mukuona kuti mbuye wanga sadandaula ndi kena kalikonse mʼnyumba muno, ndipo chawo chilichonse anachiyika mʼmanja mwanga. <verse number="9" style="v"/>Motero kuti palibe wina wamkulu kuposa ine mʼnyumba muno. Ndipo palibe chilichonse chimene mbuye wanga sanachipereke kwa ine kupatula inuyo, chifukwa ndinu mkazi wake. Tsono ndingachite bwanji choyipa choterechi ndi kuchimwira Mulungu?” <verse number="10" style="v"/>Ndipo ngakhale kuti iye anayankhula mawu omwewa ndi Yosefe tsiku ndi tsiku, Yosefe sanalole kugona naye ngakhale kukhala naye pafupi.</para>
  <para style="p">
    <verse number="11" style="v"/>Tsiku lina Yosefe analowa mʼnyumbamo kukagwira ntchito zake, ndipo munalibe wina aliyense wantchito mʼnyumbamo. <verse number="12" style="v"/>Mkazi uja anamugwira mkanjo Yosefe nati, “Tiye ugone nane!” Koma Yosefe anasiya mkanjo wake mʼmanja mwa mkaziyo nathawira kunja kwa nyumba.</para>
  <para style="p">
    <verse number="13" style="v"/>Pamene mkazi uja anaona kuti Yosefe wamusiyira mkanjo wake mʼmanja mwake nathawira kunja kwa nyumba, <verse number="14" style="v"/>iye anayitana antchito ake a mʼnyumba nati, “Taonani mwamuna wanga anabwera ndi Mhebri uyu mʼnyumba muno kuti adzagone nane. Iyeyu analowa ku chipinda kwanga kuti adzagone nane ndipo ine ndinakuwa kwambiri. <verse number="15" style="v"/>Atandimva ndikukuwa, anandisiyira mkanjo wakewu nʼkuthawira kunja.”</para>
  <para style="p">
    <verse number="16" style="v"/>Tsono mkazi wa Potifara uja anasunga mkanjowo mpaka mbuye wake wa Yosefe atabwera ku nyumba. <verse number="17" style="v"/>Tsono anamuwuza nkhaniyi nati: “Wantchito Wachihebri amene munatibweretsera uja anabwera kuti adzagone nane. <verse number="18" style="v"/>Koma pamene ndinakuwa, iye anandisiyira mkanjo wake nathawira kunja.”</para>
  <para style="p">
    <verse number="19" style="v"/>Mbuye wake wa Yosefe atamva nkhani imene mkazi wake anamuwuza kuti, “Ndi zimene anandichitira wantchito wanu,” anapsa mtima kwambiri. <verse number="20" style="v"/>Tsono iye anatenga Yosefe namuyika mʼndende mmene ankasungiramo amʼndende a mfumu.</para>
  <para style="p">Ndipo Yosefe anakhala mʼndendemo <verse number="21" style="v"/>koma Yehova anali naye, ndipo anamuonetsa kukoma mtima kwake, kotero kuti woyangʼanira ndende anakondwera ndi Yosefe. <verse number="22" style="v"/>Choncho woyangʼanira ndende uja anamuyika Yosefe kukhala woyangʼanira onse amene anayikidwa mʼndende. Ndiponso anamupatsa udindo woyangʼanira zonse zochitika mʼndendemo. <verse number="23" style="v"/>Woyangʼanira ndende uja sankayangʼaniranso china chilichonse chimene chinali mu ulamuliro wa Yosefe, chifukwa Yehova anali ndi Yosefe. Ndipo Yehova anaonetsetsa kuti chilichonse chimene Yosefe ankachita chimuyendere bwino.</para>
  <chapter number="40" style="c"/>
  <para style="s1">Yosefe Amasulira Maloto a Amʼndende Anzake</para>
  <para style="p">
    <verse number="1" style="v"/>Patapita nthawi, woperekera zakumwa ndi wopanga buledi a ku nyumba kwa mfumu ya ku Igupto analakwira mbuye wawoyo. <verse number="2" style="v"/>Farao anapsa mtima ndi akuluakulu awiriwa, <verse number="3" style="v"/>ndipo anakawatsekera mʼndende, nakawayika mʼmanja mwa mkulu wa asilikali olonda ku nyumba kwa mfumu kuja, mʼndende momwe Yosefe ankasungidwamo. <verse number="4" style="v"/>Mkulu wa alonda aja anawapereka mʼmanja mwa Yosefe, ndipo iye anawasamalira.</para>
  <para style="p">Iwo anakhala mʼndendemo kwa kanthawi. <verse number="5" style="v"/>Usiku wina, aliyense wa anthu awiriwa, wopereka zakumwa pamodzi ndi wopanga buledi wa ku nyumba ya mfumu ya ku Igupto aja, amene ankasungidwa mʼndende, analota maloto. Malotowo anali ndi tanthauzo lake.</para>
  <para style="p">
    <verse number="6" style="v"/>Mmawa wake, Yosefe atabwera, anaona kuti nkhope zawo zinali zakugwa. <verse number="7" style="v"/>Choncho anafunsa akuluakulu a kwa Farao amene anali naye mʼndende muja kuti, “Bwanji nkhope zanu zili zachisoni lero?”</para>
  <para style="p">
    <verse number="8" style="v"/>Iwo anayankha, “Tonse awiri talota maloto, koma palibe wotitanthauzira malotowo.”</para>
  <para style="p">Pamenepo Yosefe anawawuza kuti, “Ndi Mulungu yekha amene amapereka matanthauzo a maloto. Uzeni ine maloto anu.”</para>
  <para style="p">
    <verse number="9" style="v"/>Choncho mkulu wa operekera zakumwa uja anamuwuza Yosefe maloto ake. Anati, “Mʼmaloto anga ndinaona mtengo wa mpesa, <verse number="10" style="v"/>unali ndi nthambi zitatu. Mpesawo utangophukira, unachita maluwa ndipo maphava ake anabereka mphesa zakupsa. <verse number="11" style="v"/>Chikho cha Farao chinali mʼmanja mwanga, ndipo ndinatenga mphesa, kupsinyira mu chikho cha Farao ndi kuchipereka mʼmanja mwake.”</para>
  <para style="p">
    <verse number="12" style="v"/>Yosefe anati kwa iye, “Tanthauzo lake ndi ili: Nthambi zitatuzo ndi masiku atatu. <verse number="13" style="v"/>Pakangopita masiku atatu, Farao adzakutulutsa muno. Udzaperekera zakumwa kwa Farao monga momwe umachitira poyamba. <verse number="14" style="v"/>Koma zako zikakuyendera bwino, udzandikumbukire ndi kundikomera mtima. Chonde ukandipepesere kwa Farao kuti anditulutse muno. <verse number="15" style="v"/>Popezatu ine anangochita mondiba kubwera nane kuno kuchokera ku dziko la Ahebri, ndipo ngakhale kunoko, ine sindinalakwe kali konse kuti ndizipezeka mʼdzenje muno.”</para>
  <para style="p">
    <verse number="16" style="v"/>Mkulu wa opanga buledi ataona kuti Yosefe wapereka tanthauzo labwino, anati kwa Yosefe, “Inenso ndinalota nditasenza nsengwa zitatu za buledi. <verse number="17" style="v"/>Mu nsengwa yapamwamba munali zakudya zamitundumitundu za Farao, koma mbalame zimadya zakudyazo.”</para>
  <para style="p">
    <verse number="18" style="v"/>Yosefe anati, “Tanthauzo lake ndi ili: nsengwa zitatuzo ndi masiku atatu. <verse number="19" style="v"/>Pakangotha masiku atatu Farao adzakutulutsa muno koma adzakupachika. Ndipo mbalame zidzadya mnofu wako.”</para>
  <para style="p">
    <verse number="20" style="v"/>Tsono tsiku lachitatulo linali lokumbukira kubadwa kwa Farao, ndipo anawakonzera phwando akuluakulu ake onse. Anatulutsa mʼndende mkulu wa operekera zakumwa ndi mkulu wa ophika buledi, ndipo anawayimiritsa pamaso pa nduna zake. <verse number="21" style="v"/>Tsono Farao anamubwezera mkulu wa operekera zakumwa uja pa udindo wake, kotero kuti anayamba kuperekeranso zakumwa kwa Farao, <verse number="22" style="v"/>koma mkulu wa ophika buledi anamupachika, mofanana ndi mmene Yosefe anatanthauzira maloto.</para>
  <para style="p">
    <verse number="23" style="v"/>Koma mkulu wa operekera zakumwa uja sanamukumbukire Yosefe ndipo anamuyiwaliratu.</para>
  <chapter number="41" style="c"/>
  <para style="s1">Maloto a Farao</para>
  <para style="p">
    <verse number="1" style="v"/>Patapita zaka ziwiri zathunthu, Farao analota atayimirira mʼmbali mwa mtsinje wa Nailo, <verse number="2" style="v"/>ndipo anangoona ngʼombe zazikazi zisanu ndi ziwiri zooneka bwino ndi zonenepa zikutuluka mu mtsinje muja ndi kuyamba kudya msipu wa mu mawango. <verse number="3" style="v"/>Kenaka ngʼombe zina zazikazi zisanu ndi ziwiri zosaoneka bwino ndi zowonda zinatulukanso mu mtsinje wa Nailo ndipo zinayimirira pambali pa zina zija zimene zinali mʼmphepete mwa mtsinje uja. <verse number="4" style="v"/>Ndipo ngʼombe zosaoneka bwino ndi zowonda zija zinadya ngʼombe zonenepa zija. Kenaka Farao anadzidzimuka.</para>
  <para style="p">
    <verse number="5" style="v"/>Posakhalitsa anagonanso ndipo analota kachiwiri: Analota ngala zisanu ndi ziwiri za tirigu zathanzi labwino zitabala pa phata limodzi. <verse number="6" style="v"/>Kenaka ngala zina zisanu ndi ziwiri zinaphuka. Izi zinali zowonda ndi zowauka ndi mphepo ya kummawa. <verse number="7" style="v"/>Ngala zowonda zija zinameza ngala zathanzi ndi zonenepa zija. Farao anadzidzimuka ndipo anaona kuti anali maloto chabe.</para>
  <para style="p">
    <verse number="8" style="v"/>Mmawa, Farao anavutika mu mtima kotero anayitanitsa amatsenga ndi anzeru onse a mu Igupto. Iwo atabwera, iye anawawuza maloto ake, koma panalibe ndi mmodzi yemwe amene anatha kutanthauzira malotowo kwa Farao.</para>
  <para style="p">
    <verse number="9" style="v"/>Ndipo mkulu wa operekera zakumwa anati kwa Farao, “Lero ndakumbukira kulephera kwanga. <verse number="10" style="v"/>Paja nthawi ina Farao anapsera mtima antchito akefe, ndipo anatitsekera (ine ndi mkulu wa ophika buledi) mʼndende, mʼnyumba ya mkulu wa alonda. <verse number="11" style="v"/>Tsiku lina tonse awiri tinalota maloto, ndipo loto lililonse linali ndi tanthauzo lake. <verse number="12" style="v"/>Tsono momwemo munali mnyamata wina Wachihebri, wantchito wa mkulu wa alonda. Ife tinamufotokozera maloto athu, ndipo anatitanthauzira malotowo. Munthu aliyense anamupatsa tanthauzo la loto lake. <verse number="13" style="v"/>Ndipo zinthu zinachitikadi monga mmene anatitanthauzira. Ine anandibwezera pa ntchito yanga ndipo winayo anapachikidwa.”</para>
  <para style="p">
    <verse number="14" style="v"/>Choncho Farao anamuyitanitsa Yosefe, ndipo mofulumira anabwera naye kuchokera mʼdzenje muja. Ndipo atameta, ndi kusintha zovala, anapita kwa Farao.</para>
  <para style="p">
    <verse number="15" style="v"/>Farao anati kwa Yosefe, “Ndinalota maloto ndipo palibe amene watha kunditanthauzira. Tsono ndawuzidwa kuti iwe ukamva loto umadziwanso kulimasulira.”</para>
  <para style="p">
    <verse number="16" style="v"/>Yosefe anamuyankha Farao kuti, “Sindingathe koma Mulungu apereka yankho limene Farao akufuna.”</para>
  <para style="p">
    <verse number="17" style="v"/>Ndipo Farao anati kwa Yosefe, “Ndinalota nditayimirira mʼmphepete mwa mtsinje wa Nailo, <verse number="18" style="v"/>ndipo ngʼombe zisanu ndi ziwiri zonenepa ndi zooneka bwino zinatuluka mu mtsinje muja ndi kumadya msipu wa mu mawango. <verse number="19" style="v"/>Kenaka, ngʼombe zina zisanu ndi ziwiri zinatuluka. Izi zinali zosaoneka bwino ndiponso zowonda ndipo sindinaonepo ngʼombe zosaoneka bwino chonchi mʼdziko lonse la Igupto. <verse number="20" style="v"/>Ngʼombe zosaoneka bwino ndi zowonda zija zinadya zisanu ndi ziwiri zonenepa zimene zinatuluka poyamba zija. <verse number="21" style="v"/>Koma ngakhale ngʼombezi zinadya zinazo, palibe amene akanatha kuzindikira kuti zinatero popeza zinali zosaonekabe bwino monga poyamba. Ndipo ndinadzidzimuka.</para>
  <para style="p">
    <verse number="22" style="v"/>“Nditagonanso kachiwiri, ndinalota ngala zisanu ndi ziwiri za tirigu zathanzi ndi zonenepa zitabala pa phata limodzi. <verse number="23" style="v"/>Kenaka panaphukanso ngala zina zisanu ndi ziwiri zofota, zowonda ndi zowauka ndi mphepo ya kummawa. <verse number="24" style="v"/>Ngala zowondazo zinameza ngala zisanu ndi ziwiri zabwino zija. Ndinawawuza amatsenga koma palibe ndi mmodzi yemwe anatha kundimasulira.”</para>
  <para style="p">
    <verse number="25" style="v"/>Ndipo Yosefe anati kwa Farao, “Maloto awiriwa ndi ofanana ndipo ali ndi tanthauzo limodzi. Mulungu waululira Farao chimene atachite. <verse number="26" style="v"/>Ngʼombe zisanu ndi ziwiri zabwinozo ndi zaka zisanu ndi ziwiri. Ndipo ngala zisanu ndi ziwiri zabwinozo ndi zaka zisanu ndi ziwiri. Kutanthauza kwa maloto nʼkumodzi. <verse number="27" style="v"/>Ngʼombe zisanu ndi ziwiri zowonda ndi zosaoneka bwino zimene zinatuluka pambuyozo ndiponso ngala zisanu ndi ziwiri zachabechabe, zowauka ndi mphepo ya kummawa zija ndi zaka zisanu ndi ziwiri za njala.</para>
  <para style="p">
    <verse number="28" style="v"/>“Tsono ndi monga ndafotokozeramu kuti Mulungu wakuwuziranitu zimene adzachite. <verse number="29" style="v"/>Zaka zisanu ndi ziwiri za zokolola zochuluka zikubwera mu dziko lonse la Igupto, <verse number="30" style="v"/>koma zidzatsatana ndi zaka zina zisanu ndi ziwiri za njala. Chakudya chochuluka cha mu Igupto chija chidzayiwalika ndipo njalayo idzawononga dziko. <verse number="31" style="v"/>Zakudya zochuluka za mʼdzikomo zija sizidzakumbukirikanso chifukwa njala imene iti idzabwereyo idzakhala yoopsa. <verse number="32" style="v"/>Popeza kuti malotowa aperekedwa kwa inu Mfumu kawiri, ndiye kuti Mulungu watsimikiza kuti adzachitadi zimenezi posachedwapa.</para>
  <para style="p">
    <verse number="33" style="v"/>“Tsopano Farao apezeretu munthu wozindikira ndi wanzeru ndipo amuyike kukhala woyangʼanira dziko lonse la Igupto. <verse number="34" style="v"/>Asankhenso akuluakulu a mʼdziko lino. Iwowa azitenga ndi kuyika padera limodzi la magawo asanu aliwonse a zokolola za mʼdziko muno mu zaka zonse zisanu ndi ziwiri za chakudya chochuluka. <verse number="35" style="v"/>Iwo asonkhanitse zakudya zonse za mʼzaka zabwino zikubwerazi. Pansi pa ulamuliro wa Farao, akuluakuluwo asonkhanitse ndi kusunga bwino tirigu mʼmizinda yonse. <verse number="36" style="v"/>Chakudya chimenechi chisungidwe kuti chidzagwiritsidwe ntchito mʼzaka zisanu ndi ziwiri za njala imene ikubwerayo mu Igupto, kuti anthu a mʼdzikoli asadzafe ndi njalayo.”</para>
  <para style="p">
    <verse number="37" style="v"/>Farao ndi nduna zake anagwirizana nawo malangizo a Yosefe. <verse number="38" style="v"/>Choncho Farao anafunsa nduna zake nati, “Kodi tingathe kumupeza munthu wina ngati uyu, amene ali ndi mzimu wa Mulungu?”</para>
  <para style="p">
    <verse number="39" style="v"/>Farao anati kwa Yosefe, “Pakuti Mulungu wakudziwitsa iwe zonsezi, palibe wina wodziwa zinthu ndi wanzeru ngati iwe. <verse number="40" style="v"/>Iwe ukhala nduna yayikulu mu dziko langa ndipo anthu onse adzamvera zimene walamula. Ine ndekha ndiye amene ndidzakuposa mphamvu chifukwa ndimakhala pa mpando waufumu.”</para>
  <para style="s1">Yosefe Alamulira Dziko la Igupto</para>
  <para style="p">
    <verse number="41" style="v"/>Choncho Farao anati kwa Yosefe, “Ine ndikukuyika iwe kukhala nduna yoyangʼanira dziko lonse la Igupto.” <verse number="42" style="v"/>Ndipo Farao anavula mphete ku chala chake nayiveka ku chala cha Yosefe. Anamuvekanso mkanjo wonyezimira ndi nkufu wagolide mʼkhosi mwake. <verse number="43" style="v"/>Anamukweza Yosefe pa galeta ngati wachiwiri pa ulamuliro. Ndipo anthu anafuwula pamaso pake nati, “Mʼgwadireni!” Motero anakhala nduna yayikulu ya dziko lonse la Igupto.</para>
  <para style="p">
    <verse number="44" style="v"/>Kenaka Farao anati kwa Yosefe, “Ine ndine Farao; tsono iwe ukapanda kulamula, palibe amene akhoza kuchita chilichonse ngakhale kuyenda kumene mʼdziko lonse la Igupto.” <verse number="45" style="v"/>Farao anamupatsa Yosefe dzina lakuti Zafenati-Panea ndipo anamupatsanso Asenati mwana wa mkazi wa Potifara, wansembe wa Oni, kuti akhale mkazi wake. Choncho Yosefe anayendera dziko lonse la Igupto.</para>
  <para style="p">
    <verse number="46" style="v"/>Yosefe anali ndi zaka 30 pamene amayamba ntchito kwa Farao, mfumu ya ku Igupto. Ndipo Yosefe anachoka pa maso pa Farao nayendera dziko lonse la Igupto. <verse number="47" style="v"/>Mʼzaka zisanu ndi ziwiri za zokolola zambiri zija, anthu mʼdzikomo anakolola zochuluka. <verse number="48" style="v"/>Yosefe anasonkhanitsa zakudya zonse zokololedwa mʼzaka zisanu ndi ziwiri zija ndipo anazisunga mʼmizinda. Mu mzinda uliwonse anayikamo chakudya chimene chinalimidwa mʼminda yozungulira komweko. <verse number="49" style="v"/>Yosefe anasunga tirigu wochuluka kwambiri ngati mchenga wa ku nyanja. Kunali tirigu wochuluka kwambiri motero kuti analeka nʼkulembera komwe.</para>
  <para style="p">
    <verse number="50" style="v"/>Zisanafike zaka zanjala, Yosefe anabereka ana aamuna awiri mwa Asenati mwana wa mkazi wa Potifara, wansembe wa Oni. <verse number="51" style="v"/>Yosefe anamutcha mwana wake woyamba, Manase popeza anati, “Mulungu wandiyiwalitsa zovuta zanga zija ndiponso banja la abambo anga.” <verse number="52" style="v"/>Mwana wachiwiri wa mwamuna anamutcha Efereimu popeza anati, “Mulungu wandipatsa ana mʼdziko la masautso anga.”</para>
  <para style="p">
    <verse number="53" style="v"/>Zaka zisanu ndi ziwiri za zokolola zochuluka zija zinatha, <verse number="54" style="v"/>ndipo zaka zisanu ndi ziwiri za njala zija zinayamba monga ananenera Yosefe. Njalayi inafika ku mayiko ena onse koma ku dziko lonse la Igupto kunali chakudya. <verse number="55" style="v"/>Pamene njala ija inakwanira dziko lonse la Igupto anthu analilira Farao kuti awapatse chakudya. Koma Farao anawawuza kuti, “Pitani kwa Yosefe ndipo mukachite zimene akakuwuzeni.”</para>
  <para style="p">
    <verse number="56" style="v"/>Pamene njala inafalikira dziko lonse, Yosefe anatsekula nkhokwe za zakudya namagulitsa tirigu kwa anthu a ku Igupto aja, pakuti njala inafika poyipa kwambiri mu Igupto monse. <verse number="57" style="v"/>Anthu ankabwera ku Igupto kuchokera ku mayiko ena onse kudzagula tirigu kwa Yosefe, chifukwa njala inafika poyipa kwambiri pa dziko lonse lapansi.</para>
  <chapter number="42" style="c"/>
  <para style="s1">Abale a Yosefe Apita ku Igupto</para>
  <para style="p">
    <verse number="1" style="v"/>Yakobo atamva kuti ku Igupto kuli tirigu, anati kwa ana ake, “Nʼchifukwa chiyani mukungoyangʼanana wina ndi mnzake? <verse number="2" style="v"/>Ine ndamva kuti ku Igupto kuli tirigu. Pitani kumeneko mukatigulireko kuti tisafe ndi njala.”</para>
  <para style="p">
    <verse number="3" style="v"/>Choncho abale ake khumi a Yosefe anapita kukagula tirigu ku Igupto. <verse number="4" style="v"/>Koma Yakobo sanamulole Benjamini mngʼono wake wa Yosefe kuti apite nawo chifukwa anaopa kuti choyipa chingamuchitikire. <verse number="5" style="v"/>Choncho ana a Israeli aja anapita pamodzi ndi gulu la anzawo kukagula tirigu pakuti ku Kanaani kunalinso njala.</para>
  <para style="p">
    <verse number="6" style="v"/>Pakuti Yosefe anali nduna yayikulu yolamulira dziko la Igupto, ndiye kuti analinso amene ankagulitsa tirigu kwa anthu onse. Choncho abale ake a Yosefe nawonso anabwera, ndipo anamugwadira pansi. <verse number="7" style="v"/>Yosefe atangowaona abale ake anawazindikira, koma ananamizira kukhala ngati mlendo nawayankhula mwaukali kuwafunsa kuti, “Mwachokera kuti?”</para>
  <para style="p">Iwo anayankha, “Ku dziko la Kanaani, tikudzagula chakudya.”</para>
  <para style="p">
    <verse number="8" style="v"/>Ngakhale Yosefe anawazindikira abale ake, koma iwo sanamuzindikire. <verse number="9" style="v"/>Pamenepo anakumbukira maloto aja amene analota za iwo ndipo anati, “Inu ndinu akazitape! Mwabwera kudzazonda dziko lathu kuti muone pamene palibe chitetezo.”</para>
  <para style="p">
    <verse number="10" style="v"/>Iwo anayankha, “Ayi mbuye wathu, antchito anufe tabwera kudzagula chakudya. <verse number="11" style="v"/>Tonse ndife ana a munthu mmodzi. Ndife antchito anu okhulupirika osati akazitape.”</para>
  <para style="p">
    <verse number="12" style="v"/>Iye anawawuza kuti, “Ayi! Inu mwabwera kudzaona pamene palibe chitetezo mʼdziko muno.”</para>
  <para style="p">
    <verse number="13" style="v"/>Koma iwo anayankha, “Tinalipo ana aamuna khumi ndi awiri. Abambo athu ndi mmodzi, ndipo kwathu ndi ku Kanaani. Panopo wotsiriza ali ndi abambo athu ndipo wina anamwalira.”</para>
  <para style="p">
    <verse number="14" style="v"/>Yosefe anawawuza kuti, “Ndi momwe ndaneneramo: Inu ndinu akazitape. <verse number="15" style="v"/>Ndiye ndikuyesani motere: Ine ndikulumbira pali Farao ndithu, inuyo simudzachoka malo ano mpaka wotsirizayo atabwera kuno. <verse number="16" style="v"/>Tumizani mmodzi wa inu akamutenge mʼbale wanuyo ndipo ena nonsenu musungidwa mʼndende, kuti titsimikize ngati zimene mukunenazi ndi zoona. Apo ayi, pali Farao ndithu, inu ndinu akazitape!” <verse number="17" style="v"/>Ndipo onse anawayika mʼndende kwa masiku atatu.</para>
  <para style="p">
    <verse number="18" style="v"/>Pa tsiku lachitatu Yosefe anawawuza kuti, “Popeza ine ndimaopa Mulungu, ndipo inuyo ngati mukufuna kukhala ndi moyo muchite izi: <verse number="19" style="v"/>Ngati muli anthu achilungamo, mmodzi wa inu atsale mʼndende, pamene ena nonse mupite kwanu kuti muwatengere chakudya anthu akwanu kuli njalako. <verse number="20" style="v"/>Mukabwere naye kuno mngʼono wanu wotsirizayo kuti titsimikizire zimene munanena kuti musafe.” Ndipo anachita zomwezo.</para>
  <para style="p">
    <verse number="21" style="v"/>Iwo anati kwa wina ndi mnzake, “Ndithu ife tinalakwira mʼbale wathu uja popeza kuti ngakhale tinaona kuvutika kwake ndi kumva kulira kwake pamene ankatidandaulira kuti timuchitire chifundo, koma ife sitinamvere. Nʼchifukwa chake masautso awa atigwera.”</para>
  <para style="p">
    <verse number="22" style="v"/>Rubeni anayankha, “Kodi sindinakuwuzeni kuti musamuchite kanthu mnyamata uja? Koma inu simunamvere! Tsopano tikulandira malipiro a magazi ake.” <verse number="23" style="v"/>Koma sanadziwe kuti Yosefe ankawamva popeza kuti ankagwiritsa ntchito wotanthauzira poyankhula naye.</para>
  <para style="p">
    <verse number="24" style="v"/>Yosefe anapita pambali payekha kukalira. Kenaka anabweranso nadzayankhula nawo. Iye anatenga Simeoni namumanga iwo akuona.</para>
  <para style="p">
    <verse number="25" style="v"/>Yosefe analamula kuti awadzazire matumba awo ndi tirigu, awayikiremo ndalama zawo momwemo ndiponso awapatse chakudya cha panjira. Izi anawachitiradi. <verse number="26" style="v"/>Abale a Yosefe aja anasenzetsa abulu awo tirigu amene anagula uja ndipo ananyamuka ulendo wawo.</para>
  <para style="p">
    <verse number="27" style="v"/>Atafika pamalo pena poti agone, mmodzi mwa iwo anatsekula thumba lake kuti atapemo chakudya cha bulu wake. Atangomasula anaona kuti ndalama zake zili pakamwa pa thumba. <verse number="28" style="v"/>Iye anati kwa abale akewo, “Ndalama zanga andibwezera, izi zili mʼthumba mwangamu.”</para>
  <para style="p">Mitima yawo inachita ngati yachokamo ndipo anali ndi mantha ambiri, nati, “Ndi chiyani chimene Mulungu watichitira?”</para>
  <para style="p">
    <verse number="29" style="v"/>Atafika kwa abambo awo Yakobo mʼdziko la Kanaani anafotokoza zonse zimene zinawachitikira nati, <verse number="30" style="v"/>“Nduna yayikulu ya mʼdzikomo inatiyankhula mwa ukali kwambiri ndipo inkatiyesa kuti ndife akazitape. <verse number="31" style="v"/>Koma tinamuwuza kuti, ‘Ndife anthu woona mtima osati akazitape. <verse number="32" style="v"/>Ife tonse tinalipo ana aamuna khumi ndi awiri, abambo mmodzi. Mmodzi anamwalira, ndipo wamngʼono ali ndi abambo athu ku Kanaani.’ ”</para>
  <para style="p">
    <verse number="33" style="v"/>Ndipo nduna ija inati kwa ife, “Kuti ndidziwedi kuti ndinu anthu owona mtima muchite izi: Mmodzi mwa inu atsale ndi ine kuno, ndipo enanu mutenge chakudya ndi kubwerera kwanu kumene kuli njalako. <verse number="34" style="v"/>Koma mundibweretsere wotsirizayo kuti ndidziwedi kuti sindinu akazitape koma anthu achilungamo. Kenaka ndidzakubwezerani mʼbale wanuyu ndipo mukhoza kuchita malonda mʼdzikoli.”</para>
  <para style="p">
    <verse number="35" style="v"/>Pamene amakhuthula matumba awo a tirigu aliyense anapeza kuti kathumba kake ka ndalama kali momwemo. Ataona zimenezi, iwo pamodzi ndi abambo awo anachita mantha kwambiri. <verse number="36" style="v"/>Abambo awo Yakobo anawawuza kuti, “Mwandilanda ana anga ine. Yosefe anamwalira ndipo Simeoni palibenso, ndiye tsopano mukufuna mutengenso Benjamini. Zonsezi zandigwera ine!”</para>
  <para style="p">
    <verse number="37" style="v"/>Koma Rubeni anati kwa abambo ake, “Ngati sindidzabwera naye kwa inu, mudzaphe ana anga aamuna awiri. Muperekeni mʼmanja mwangamu ndipo ndidzamusamala ndi kubwera naye kwa inu.”</para>
  <para style="p">
    <verse number="38" style="v"/>Koma Yakobo anati, “Mwana wanga sapita nanu kumeneko; mkulu wake anamwalira ndipo watsala yekha. Ngati choyipa chitamuchitikira pa ulendo mukupitawu, ndiye kuti ndi mmene ndakalambiramu inu mudzandipha ndi chisoni chotere.”</para>
  <chapter number="43" style="c"/>
  <para style="s1">Ulendo Wachiwiri wa ku Igupto</para>
  <para style="p">
    <verse number="1" style="v"/>Njala inakula kwambiri mʼdzikomo. <verse number="2" style="v"/>Tsono atatha kudya tirigu yense amene anakatenga ku Igupto, Yakobo anati kwa ana ake aja, “Pitani kuti mukatigulire chakudya china pangʼono.”</para>
  <para style="p">
    <verse number="3" style="v"/>Koma Yuda anati kwa iye, “Munthu uja anatichenjeza monenetsa kuti, ‘Simudzandionanso ine pokhapokha mutabwera ndi mngʼono wanu.’ <verse number="4" style="v"/>Mukalola kuti mngʼono wathuyu apite nafe, ndiye ife tidzapita kukakugulirani chakudya. <verse number="5" style="v"/>Koma mukapanda kumulola, ife sitipita, chifukwa munthuyo anatiwuza kuti, ‘Simudzandionanso pokhapokha mutabwera ndi mngʼono wanuyo.’ ”</para>
  <para style="p">
    <verse number="6" style="v"/>Tsono Israeli anafunsa kuti, “Bwanji inu munandiputira mavuto oterewa pomuwuza munthuyo kuti muli ndi mʼbale wanu wina?”</para>
  <para style="p">
    <verse number="7" style="v"/>Iwo anayankha, “Munthuyo ankangofunsafunsa za ife ndi za banja lathu. Iye anatifunsa kuti, ‘Kodi abambo anu akanali ndi moyo? Kodi muli ndi mʼbale wanu wina?’ Ife tinkangoyankha mafunso ake. Ife tikanadziwa bwanji kuti adzanena kuti, ‘Mubwere naye kuno mʼbale wanu’?”</para>
  <para style="p">
    <verse number="8" style="v"/>Ndipo Yuda anati kwa Israeli abambo ake, “Muloleni mnyamatayo apite ndi ine, ndipo tinyamuka nthawi yomweyo, kuti ife ndi inu pamodzi ndi ana athu tikhale ndi moyo. <verse number="9" style="v"/>Ine ndidzipereka kuti ndikhale chikole cha moyo wa mnyamatayu. Ine ndidzamuteteza. Ngati sindibwera naye ndi kumupereka kwa inu, ndidzakhala wolakwa pamaso panu moyo wanga wonse. <verse number="10" style="v"/>Mmene zililimu, tikanapanda kuchedwa, bwenzi titapita ndi kubwerako kawiri.”</para>
  <para style="p">
    <verse number="11" style="v"/>Tsono abambo awo Israeli anawawuza kuti, “Ngati pafunika kutero, ndiye muchite izi: Ikanimo zipatso zabwino kwambiri za dziko lino mʼmatumba mwanu ndi kumutengera munthuyo ngati mphatso. Mumutengere mafuta wopaka pangʼono, uchi pangʼono, mafuta wonunkhiritsa chakudya, mule, mtedza ndi alimoni. <verse number="12" style="v"/>Mutenge ndalama zokwanira. Ndalama zina nʼzokamubwezera zija anakuyikirani mʼmatumba anu zija. Mwina anangolakwitsa. <verse number="13" style="v"/>Mutengeninso mngʼono wanuyu ndi kubwerera kwa munthuyo msanga. <verse number="14" style="v"/>Ndipo Mulungu Wamphamvuzonse akuchitireni chifundo pamaso pa munthuyo kuti akamulole mʼbale wanu wina uja ndi Benjamini kuti abwerere ndi inu. Kukakhala kulira, ndine wolira basi.”</para>
  <para style="p">
    <verse number="15" style="v"/>Choncho abale aja anatenga mphatso, ndalama zokwanira ndi Benjamininso. Iwo anafulumira kupita ku Igupto ndipo anakaonekera kwa Yosefe. <verse number="16" style="v"/>Yosefe ataona Benjamini ali pamodzi ndi abale ake, anati kwa wantchito wa mʼnyumba mwake, “Atengereni anthu awa ku nyumba kwanga, ndipo uphe nyama ndi kukonza bwino chakudya popeza amenewa adya ndi ine masana ano.”</para>
  <para style="p">
    <verse number="17" style="v"/>Wantchitoyo anachita monga momwe Yosefe ananenera, ndipo anawatengera abale aja ku nyumba kwa Yosefe. <verse number="18" style="v"/>Tsono anthu aja anachita mantha ataona kuti akuwatengera ku nyumba kwa Yosefe. Mʼmaganizo awo ankanena kuti, “Atibweretsa kuno chifukwa cha ndalama zija zinabwezeredwa mʼmatumba athu poyamba paja. Ameneyu akufuna kuti atipanikize ndi kutigwira ukapolo natilanda abulu athu.”</para>
  <para style="p">
    <verse number="19" style="v"/>Choncho atafika pa khomo la nyumba ya Yosefe anamuyandikira wantchito wa Yosefe nayankhula naye kuti, <verse number="20" style="v"/>“Pepani mbuye wathu, ife tinabweranso ulendo woyamba kudzagula chakudya <verse number="21" style="v"/>koma titafika pa malo ena kuti tigone, tinatsekula matumba athu ndipo aliyense wa ife anapeza ndalama zake momwe zinalili zili pakamwa pa thumba lake. Ndiye tabwerera nazo. <verse number="22" style="v"/>Tabweretsanso ndalama zina kuti tigule chakudya. Sitikudziwa kuti kaya ndani anayika ndalamazo mʼmatumba athu.”</para>
  <para style="p">
    <verse number="23" style="v"/>Koma iye anati, “Mitima yanu ikhale pansi ndipo musachite mantha. Mulungu wanu, Mulungu wa abambo anu, anakuyikirani chumacho mʼmatumba anu. Ine ndinalandira ndalama zanu.” Ndipo anakawatulutsira Simeoni.</para>
  <para style="p">
    <verse number="24" style="v"/>Wantchito uja anawalowetsa anthuwo mʼnyumba ya Yosefe, nawapatsa madzi kuti asambe mapazi awo. Anadyetsanso abulu awo. <verse number="25" style="v"/>Abale aja anakonzeratu mphatso zawo zija kuti adzapereke kwa Yosefe, popeza anamva kuti Yosefe adzadya komweko masana.</para>
  <para style="p">
    <verse number="26" style="v"/>Yosefe atafika ku nyumbako, iwo anapereka mphatso zija namuweramira pansi. <verse number="27" style="v"/>Yosefe anawafunsa za moyo wawo kenaka anati, “Kodi abambo anu wokalamba amene munkandiwuza aja ali bwanji? Ali ndi moyobe?”</para>
  <para style="p">
    <verse number="28" style="v"/>Iwo anayankha kuti, “Mtumiki wanu abambo athu akanali ndi moyo ndipo ali bwino.” Ndipo anamugwadira namuweramira pansi.</para>
  <para style="p">
    <verse number="29" style="v"/>Pomwazamwaza maso Yosefe anaona Benjamini, mʼbale wake weniweni wa bere limodzi, ndipo anafunsa, “Kodi uyu ndiye mʼbale wanu wamngʼono kwambiri amene munkandiwuza uja?” Kenaka anati, “Ambuye akukomere mtima mwana wanga.” <verse number="30" style="v"/>Kenaka Yosefe anafulumira kutuluka chifukwa mtima wake unadzaza ndi chifundo cha mngʼono wake ndipo anafuna kulira. Tsono anakalowa mʼchipinda chakechake nakalira kumeneko.</para>
  <para style="p">
    <verse number="31" style="v"/>Atatha kupukuta misozi mʼmaso mwake anatuluka, ndipo modzilimbitsa analamula kuti chakudya chibwere.</para>
  <para style="p">
    <verse number="32" style="v"/>Anamupatsira Yosefe chakudya payekha, abale ake aja pawokha, ndiponso Aigupto amene ankadya pamodzi ndi iye nawonso pawokha. Izi zinali choncho chifukwa Aigupto ankanyansidwa kudya pamodzi ndi Ahebri. <verse number="33" style="v"/>Abale aja anawakhazika patsogolo pa Yosefe. Iwo anawakhazika monga mwa mabadwidwe awo kuyambira woyamba kubadwa mpaka wotsirizira; ndipo ankangoyangʼanitsitsana modabwa. <verse number="34" style="v"/>Tsono ankawagawira chakudya kuchokera pa tebulo la Yosefe. Koma chakudya cha Benjamini chinkaposa cha ena onsewa kasanu. Motero anadya ndi kumwa mpaka kukhuta, ndipo anasangalala pamodzi ndi Yosefe.</para>
  <chapter number="44" style="c"/>
  <para style="s1">Chikho Chasiliva Mʼthumba la Benjamini</para>
  <para style="p">
    <verse number="1" style="v"/>Pambuyo pake Yosefe analamulira wantchito wa mʼnyumba mwake kuti, “Adzazire chakudya anthuwa mʼmatumba mwawo monga mmene anganyamulire, ndipo uwayikire ndalama zawo pakamwa pa matumba awowo. <verse number="2" style="v"/>Tsono uyike chikho changa cha siliva chija, pakamwa pa thumba la wamngʼono kwambiriyu pamodzi ndi ndalama zake za chakudya” Ndipo iye anachita monga Yosefe ananenera.</para>
  <para style="p">
    <verse number="3" style="v"/>Mmawa kutacha anthu aja analoledwa kuti apite ndi abulu awo. <verse number="4" style="v"/>Atangotuluka mu mzinda muja, koma asanapite patali, Yosefe anati kwa wantchito wake, “Nyamuka atsatire anthu aja msanga. Ndipo ukawapeza, uwafunse kuti, ‘Bwanji mwabwezera zoyipa ndi zabwino? <verse number="5" style="v"/>Mwaberanji chikho chimene mbuye wanga amamweramo ndi kugwiritsa ntchito akafuna kuwombeza? Chimene mwachitachi ndi chinthu choyipa.’ ”</para>
  <para style="p">
    <verse number="6" style="v"/>Wantchito uja atawapeza ananena mawu anawuzidwa aja. <verse number="7" style="v"/>Koma iwo anati kwa iye, “Kodi mbuye wanga mukuneneranji zimenezi? Sizingatheke ndi pangʼono pomwe kuti antchito anufe nʼkuchita zoterozo ayi! <verse number="8" style="v"/>Paja ife pobwera kuchokera ku Kanaani tinatenga ndalama kubwezera zimene tinazipeza mʼmatumba mwathu. Ndiye pali chifukwa chanji kuti tikabe siliva kapena golide mʼnyumba mwa mbuye wanu? <verse number="9" style="v"/>Ngati wantchito wanu wina pano atapezeka nacho chikhocho, ameneyo aphedwe ndipo ena tonsefe tidzakhala akapolo anu, mbuye wathu.”</para>
  <para style="p">
    <verse number="10" style="v"/>Iye anati, “Chabwino, tsono zikhale monga mwaneneramu. Komatu aliyense amene angapezeke nacho chikhocho adzakhala kapolo wanga, ndipo ena nonsenu muzipita mwaufulu.”</para>
  <para style="p">
    <verse number="11" style="v"/>Tsono onse anafulumira kutsitsa pansi aliyense thumba lake ndi kulitsekula. <verse number="12" style="v"/>Kenaka anayamba kufufuza, kuyambira pa wamkulu mpaka pa wamngʼono. Ndipo chikhocho chinapezeka mʼthumba mwa Benjamini. <verse number="13" style="v"/>Apo onse anangʼamba zovala zawo ndi chisoni. Ndipo anasenzetsa abulu katundu wawo nabwerera ku mzinda konkuja.</para>
  <para style="p">
    <verse number="14" style="v"/>Pamene Yuda ndi abale ake ankafika ku nyumba kwa Yosefe nʼkuti Yosefe akanali komweko. Ndipo anadzigwetsa pansi pamaso pake. <verse number="15" style="v"/>Yosefe anafunsa kuti, “Nʼchiyani mwachitachi? Kodi simudziwa kuti munthu ngati ine ndikhoza kuona zinthu mwakuwombeza?”</para>
  <para style="p">
    <verse number="16" style="v"/>Yuda anayankha, “Kodi tinganenenji kwa mbuye wanga? Tinena chiyani? Tingadzilungamitse bwanji? Mulungu waulula kulakwa kwa antchito anu. Ndipo tsopano ndife akapolo a mbuye wanga, ife tonse pamodzi ndi amene wapezeka ndi chikhocho.”</para>
  <para style="p">
    <verse number="17" style="v"/>Koma Yosefe anati, “Sindingachite choncho ayi! Yekhayo amene wapezeka ndi chikhocho ndi amene akhale kapolo wanga. Ena nonsenu, bwererani kwa abambo anu mu mtendere.”</para>
  <para style="p">
    <verse number="18" style="v"/>Ndipo Yuda anamuyandikira iye nati, “Chonde mbuye wanga mulole kapolo wanune ndinene mawu pangʼono kwa mbuye wanga. Musandipsere mtima, kapolo wanune, popeza inu muli ngati Farao yemwe. <verse number="19" style="v"/>Mbuye wanga munafunsa akapolo anufe kuti, ‘Kodi muli ndi abambo anu kapena mʼbale wanu?’ <verse number="20" style="v"/>Ndipo ife tinayankha, ‘Inde mbuye wathu, ife tili ndi abambo athu wokalamba, ndipo pali mwana wamwamuna wamngʼono amene anabadwa abambo athu atakalamba kale. Mʼbale wake anafa ndipo ndi yekhayo mʼmimba mwa amayi ake amene watsala ndipo abambo ake amamukonda.’</para>
  <para style="p">
    <verse number="21" style="v"/>“Ndipo inu munatiwuza kuti, ‘Mubwere naye kwa ine kuti ndidzamuone ndekha.’ <verse number="22" style="v"/>Ife tinati, ‘Mbuye wathu, mnyamatayo sangasiye abambo ake, akawasiya ndiye kuti abambo akewo adzafa.’ <verse number="23" style="v"/>Koma inu munatichenjeza kuti, ‘Pokhapokha mutabwera naye mʼbale wanu wamngʼono kwambiri, simudzandionanso.’ <verse number="24" style="v"/>Ndiye pamene tinafika kwa kapolo wanu, abambo athu tinawawuza zonse zimene munanena.</para>
  <para style="p">
    <verse number="25" style="v"/>“Abambo athu anatiwuza kuti, ‘Pitaninso mukagule kachakudya pangʼono.’ <verse number="26" style="v"/>Koma tinati, ‘Sitingathe kupitanso. Sitingapite pokhapokha mngʼono wathuyu apite nafe chifukwa munthu uja anati sitingaonane naye ngati mngʼono wathuyu sakhala nafe.’</para>
  <para style="p">
    <verse number="27" style="v"/>“Koma kapolo wanu, abambo athu anatiwuza kuti, ‘Inu mukudziwa kuti mkazi wanga anandiberekera ana aamuna awiri. <verse number="28" style="v"/>Mmodzi wa iwo anandisiya. Ine ndimati anadyedwa ndi chirombo popeza sindinamuonenso mpaka lero. <verse number="29" style="v"/>Tsopano mukanditengeranso uyu, nakaphedwa mu njira ndiye kuti mudzandikankhira ku manda ndi chisoni.’</para>
  <para style="p">
    <verse number="30" style="v"/>“Tsono ngati tizibwerera kwa mtumiki wanu, abambo athu popanda mnyamatayu, amene moyo wa abambo ake uli pa iyeyu, <verse number="31" style="v"/>ndipo akakaona kuti mnyamatayu palibe, basi akafa. Ife tidzakhala ngati takankhira abambo athu ku manda ndi chisoni. <verse number="32" style="v"/>Ndiponsotu ine ndinadzipereka kwa abambo anga kukhala chikole chotsimikiza kuti mnyamatayu ndidzamuteteza, ndipo ndinati, ‘Ngati sindibwerera naye mnyamatayu kwa inu, ndiye kuti ndidzakhala wochimwira inu abambo anga moyo wanga wonse.’</para>
  <para style="p">
    <verse number="33" style="v"/>“Tsono, chonde mulole kuti ine kapolo wanu nditsalire kuno kukhala kapolo wa mbuye wathu mʼmalo mwa mnyamatayu. Koma iye apite pamodzi ndi abale akewa. <verse number="34" style="v"/>Ndingabwerere bwanji kwa abambo anga ngati sindingapite ndi mnyamatayu? Ayi! Sindifuna kukaona tsoka limene lingakagwere abambo anga.”</para>
  <chapter number="45" style="c"/>
  <para style="s1">Yosefe Adziwulula kwa Abale Ake</para>
  <para style="p">
    <verse number="1" style="v"/>Tsono Yosefe sanathenso kuwugwira mtima kuti asalire pamaso pa antchito ake ndipo anafuwula kuti, “Aliyense achoke pamaso panga!” Motero panalibe wina aliyense pamene Yosefe anadziwulula kwa abale ake. <verse number="2" style="v"/>Ndipo analira mokweza mwakuti Aigupto anamva. Onse a ku nyumba kwa Farao anamvanso za zimenezi.</para>
  <para style="p">
    <verse number="3" style="v"/>Yosefe anati kwa abale ake, “Ine ndine Yosefe! Kodi abambo anga akanali ndi moyo?” Koma abale ake sanathe kumuyankha chifukwa anali ndi mantha kwambiri pamaso pake.</para>
  <para style="p">
    <verse number="4" style="v"/>Ndipo Yosefe anati kwa abale ake, “Senderani pafupi nane.” Atasendera iye anati, “Ine ndine mʼbale wanu Yosefe amene munamugulitsa ku Igupto! <verse number="5" style="v"/>Ndipo tsopano, musawawidwe mtima kapena kudzipsera mtima chifukwa choti munandigulitsa ine kuno, popeza Mulungu ananditsogoza ine kuti adzapulumutse miyoyo yanu. <verse number="6" style="v"/>Kwa zaka ziwiri tsopano, kwakhala kuli njala mʼdziko muno, ndipo kwa zaka zisanu zikubwerazi, anthu sadzalima kapena kukolola. <verse number="7" style="v"/>Koma Mulungu ananditsogoza kuti adzakusungeni ndi moyo ndi kuti mudzakhale ndi zidzukulu pa dziko lapansi.</para>
  <para style="p">
    <verse number="8" style="v"/>“Motero, si inu amene munanditumiza kuno koma Mulungu. Iye anandisandutsa kukhala nduna yayikulu ya Farao, ndipo zonse za mʼnyumba mwake zili mʼmanja mwangamu. Komanso amene akulamulira dziko lonse la Igupto ndi ine. <verse number="9" style="v"/>Tsono fulumirani mubwerere kwa abambo anga ndi kuwawuza kuti, ‘Mwana wanu Yosefe akuti, Mulungu anandisandutsa kukhala mbuye wa dziko lonse la Igupto. Ndiye bwerani kuno musachedwe. <verse number="10" style="v"/>Ndipo inu, ana anu, zidzukulu zanu, pamodzi ndi nkhosa ndi ngʼombe zanu ndi antchito anu amene muli nawo muzidzakhala mʼdziko la Goseni pafupi ndi ine. <verse number="11" style="v"/>Ine ndizidzakupatsani zakudya kumeneko chifukwa zaka zisanu za njala zikubwera ndithu. Kupanda kutero, inu ndi mabanja anu pamodzi ndi anthu anu onse mudzasowa chakudya.’</para>
  <para style="p">
    <verse number="12" style="v"/>“Tsono inu nonse pamodzi ndi mʼbale wangayu Benjamini, mukuona kuti ndi inedi amene ndikuyankhula nanu. <verse number="13" style="v"/>Mukawawuze abambo anga kuti ndili pa ulemerero ku dziko la Igupto kuno ndi zonse zimene mwaziona. Tsopano fulumirani kuti mukabwere nawo kuno abambo anga.”</para>
  <para style="p">
    <verse number="14" style="v"/>Kenaka Yosefe anakhumbatira Benjamini, mngʼono wake uja nayamba kulira. Nayenso Benjamini anayamba kulira atamukumbatira. <verse number="15" style="v"/>Atatero, Yosefe anapsompsona abale ake onse aja, akulira. Pambuyo pake abale ake aja anacheza ndi Yosefe.</para>
  <para style="p">
    <verse number="16" style="v"/>Akunyumba kwa Farao atamva kuti abale ake a Yosefe abwera, Farao pamodzi ndi nduna zake zonse anakondwera. <verse number="17" style="v"/>Farao anati kwa Yosefe, “Uwawuze abale ako kuti, ‘Senzetsani nyama zanu katundu ndi kubwerera ku dziko la Kanaani. <verse number="18" style="v"/>Mukabwere nawo abambo anu ndi mabanja anu kuno, ndipo ine ndidzakupatsani dera lachonde kwambiri mʼdziko la Igupto. Mudzadya zokoma za mʼdzikoli.’ ”</para>
  <para style="p">
    <verse number="19" style="v"/>“Uwawuzenso kuti, ‘Tengani ngolo zingapo za kuno ku Igupto kuti mukakwezepo ana anu, akazi anu pamodzi ndi abambo ako ndi kubwera nawo kuno. <verse number="20" style="v"/>Musadandaule zosiya katundu komweko chifukwa dziko lachonde la kuno ku Igupto lidzakhala lanu.’ ”</para>
  <para style="p">
    <verse number="21" style="v"/>Choncho ana a Israeli anachita zimenezo. Yosefe anawapatsa ngolo monga Farao analamulira, ndipo anawapatsanso chakudya cha paulendo wawo. <verse number="22" style="v"/>Anaperekanso kwa aliyense zovala zatsopano, koma kwa Benjamini anapereka siliva wolemera pafupifupi makilogalamu anayi ndi zovala zisanu. <verse number="23" style="v"/>Ndipo abambo ake anawatumizira izi: abulu khumi osenza zinthu zabwino kwambiri za ku Igupto, ndi abulu aakazi khumi osenza tirigu, buledi ndi zakudya zina za pa ulendo wake. <verse number="24" style="v"/>Kenaka anawalola abale ake aja kuti azipita, ndipo akunyamuka, iye anawawuza kuti, “Osakangana mʼnjira!”</para>
  <para style="p">
    <verse number="25" style="v"/>Ndipo anachoka ku Igupto nafika kwa abambo awo Yakobo mʼdziko la Kanaani. <verse number="26" style="v"/>Iwo anawuza abambo awo kuti, “Yosefe akanali ndi moyo! Ndiponsotu, ndiye akulamulira dziko la Igupto.” Yakobo anangoti kakasi osankhulupirira. <verse number="27" style="v"/>Komabe atamufotokozera zonse zimene Yosefe anawawuza ndipo ataona ngolo zimene Yosefe anatumiza kuti adzakweremo popita ku Igupto, mtima wa Yakobo, abambo awo unatsitsimuka. <verse number="28" style="v"/>Ndipo Israeli anati, “Ndatsimikizadi! Mwana wanga Yosefe akanali ndi moyodi. Ndipita ndikamuone ndisanafe.”</para>
  <chapter number="46" style="c"/>
  <para style="s1">Yakobo Apita ku Igupto</para>
  <para style="p">
    <verse number="1" style="v"/>Israeli anasonkhanitsa zonse anali nazo napita ku Beeriseba kukapereka nsembe kwa Mulungu wa abambo ake Isake.</para>
  <para style="p">
    <verse number="2" style="v"/>Ndipo Mulungu anayankhula ndi Israeli mʼmasomphenya usiku nati, “Yakobo! Yakobo!”</para>
  <para style="p">Iye anayankha, “Ee, Ambuye.”</para>
  <para style="p">
    <verse number="3" style="v"/>Mulungu anati, “Ine ndine Mulungu. Mulungu wa abambo ako. Usachite mantha kupita ku Igupto, pakuti ndidzachulukitsa zidzukulu zako kumeneko moti zidzakhala mtundu waukulu. <verse number="4" style="v"/>Ine ndidzapita ku Igupto pamodzi ndi iwe ndipo mosakayika konse zidzukulu zako ndidzazibweretsa konkuno. Yosefe adzakhalapo pa nthawi yako yomwalira.”</para>
  <para style="p">
    <verse number="5" style="v"/>Yakobo anachoka ku Beeriseba, ndipo ana ake anakweza abambo awo, ana awo, pamodzi ndi akazi awo pa ngolo zimene Farao anatumiza kuti adzakwerepo. <verse number="6" style="v"/>Iwo anatenganso ziweto zawo ndi katundu wawo amene anali naye ku Kanaani, ndipo Yakobo pamodzi ndi ana ndi zidzukulu zake anapita ku Igupto. <verse number="7" style="v"/>Ndiye kuti popita ku Igupto Yakobo anatenga ana aamuna, zidzukulu zazimuna, ana aakazi ndi zidzukulu zazikazi.</para>
  <para style="b"/>
  <para style="p">
    <verse number="8" style="v"/>Nawa ana a Israeli (ndiye kuti Yakobo ndi ana ake) amene anapita ku Igupto:</para>
  <para style="b"/>
  <para style="li1">Rubeni mwana woyamba wa Yakobo.</para>
  <para style="li1">
    <verse number="9" style="v"/>Ana aamuna a Rubeni ndi awa:</para>
  <para style="li2">Hanoki, Palu, Hezironi ndi Karimi.</para>
  <para style="li1">
    <verse number="10" style="v"/>Ana aamuna a Simeoni ndi awa:</para>
  <para style="li2">Yemueli, Yamini, Ohadi, Yakini, Zohari ndi Shaulo amene mayi wake anali wa ku Kanaani.</para>
  <para style="li1">
    <verse number="11" style="v"/>Ana aamuna a Levi ndi awa:</para>
  <para style="li2">Geresoni, Kohati ndi Merari.</para>
  <para style="li1">
    <verse number="12" style="v"/>Ana aamuna a Yuda ndi awa:</para>
  <para style="li2">Eri, Onani, Sela, Perezi ndi Zera. Koma Eri ndi Onani anamwalira mʼdziko la Kanaani.</para>
  <para style="li2">Ana a Perezi anali</para>
  <para style="li3">Hezironi ndi Hamuli.</para>
  <para style="li1">
    <verse number="13" style="v"/>Ana aamuna a Isakara ndi awa:</para>
  <para style="li2">Tola, Puwa, Yobi ndi Simironi.</para>
  <para style="li1">
    <verse number="14" style="v"/>Ana aamuna a Zebuloni ndi awa:</para>
  <para style="li2">Seredi, Eloni ndi Yahaleeli.</para>
  <para style="p">
    <verse number="15" style="v"/>Amenewa ndi ana aamuna a Leya amene anamubalira Yakobo ku Padanaramu. Panali mwana wamkazi dzina lake Dina. Ana onse analipo 33.</para>
  <para style="b"/>
  <para style="li1">
    <verse number="16" style="v"/>Ana aamuna a Gadi ndi awa:</para>
  <para style="li2">Zifioni, Hagi, Suni, Eziboni, Eri, Arodi ndi Areli.</para>
  <para style="li1">
    <verse number="17" style="v"/>Ana aamuna a Aseri ndi awa:</para>
  <para style="li2">Imuna, Isiva, Isivi, Beriya</para>
  <para style="li2">ndi Sera mlongo wawo.</para>
  <para style="li2">Ana aamuna a Beriya ndi awa:</para>
  <para style="li2">Heberi ndi Malikieli.</para>
  <para style="p">
    <verse number="18" style="v"/>Amenewa ndi zidzukulu za Yakobo mwa Zilipa amene Labani anapereka kwa mwana wake, Leya. Onse pamodzi analipo 16.</para>
  <para style="b"/>
  <para style="li1">
    <verse number="19" style="v"/>Ana aamuna a Rakele mkazi wa Yakobo anali:</para>
  <para style="li2">Yosefe ndi Benjamini. <verse number="20" style="v"/>Ku Igupto, Asenati mwana wa Potifara wansembe wa Oni, anamuberekera Yosefe ana awa: Manase ndi Efereimu.</para>
  <para style="li1">
    <verse number="21" style="v"/>Ana aamuna a Benjamini ndi awa:</para>
  <para style="li2">Bela, Bekeri, Asibeli, Gera, Naamani, Ehi, Rosi, Mupimu, Hupimu ndi Aridi.</para>
  <para style="p">
    <verse number="22" style="v"/>Amenewa ndi zidzukulu za Yakobo mwa mkazi wake Rakele. Onse analipo khumi ndi anayi.</para>
  <para style="b"/>
  <para style="li1">
    <verse number="23" style="v"/>Mwana wa mwamuna wa Dani anali:</para>
  <para style="li2">Husimu.</para>
  <para style="li1">
    <verse number="24" style="v"/>Ana aamuna a Nafutali ndi awa:</para>
  <para style="li2">Yahazeeli, Guni, Yezeri ndi Silemu.</para>
  <para style="p">
    <verse number="25" style="v"/>Amenewa ndi zidzukulu za Yakobo mwa Biliha amene Labani anapereka kwa mwana wake Rakele. Onse pamodzi analipo asanu ndi awiri.</para>
  <para style="b"/>
  <para style="p">
    <verse number="26" style="v"/>Onse amene anapita ndi Yakobo (iwo amene anali akeake, osawerengera akazi a ana ake), analipo 66. <verse number="27" style="v"/>Pophatikiza ana awiri a Yosefe obadwira ku Igupto, anthu a pa banja la Yakobo amene anapita ku Igupto, onse pamodzi analipo 70.</para>
  <para style="b"/>
  <para style="p">
    <verse number="28" style="v"/>Tsopano Yakobo anatumiza Yuda kwa Yosefe kukamupempha kuti akakumane naye ku Goseni. Iwo atafika ku chigawo cha Goseni, <verse number="29" style="v"/>Yosefe anakonza galeta nakwerapo ndi kupita ku Goseni kukakumana ndi abambo ake, Israeli. Yosefe atangofika pamaso pa abambo ake, anawakumbatira nalira kwa nthawi yayitali.</para>
  <para style="p">
    <verse number="30" style="v"/>Israeli anati kwa Yosefe, “Tsopano ndikhoza kumwalira poti ndaona nkhope yako kuti ukanali ndi moyo.”</para>
  <para style="p">
    <verse number="31" style="v"/>Ndipo Yosefe anati kwa abale ake pamodzi ndi a pa banja la abambo ake, “Ndipita kwa Farao ndipo ndikamuwuza kuti, ‘Abale anga pamodzi ndi onse a mʼnyumba ya abambo anga amene amakhala mʼdziko la Kanaani abwera kuno kwa ine. <verse number="32" style="v"/>Anthuwa ndi abusa; amaweta ziweto zawo ndipo abwera ndi nkhosa ndi ngʼombe zawo, pamodzi ndi antchito awo.’ <verse number="33" style="v"/>Tsono Farao akakuyitanani nakufunsani kuti, ‘Kodi mumagwira ntchito yanji?’ <verse number="34" style="v"/>Muyankhe kuti, ‘Ife, bwana ndife oweta ziweto kuyambira ubwana wathu mpaka tsopano. Takhala tikuweta ziweto monga mmene ankachitira makolo athu.’ Mukadzayankha choncho, ndiye kuti mudzakhala mʼdziko la Goseni chifukwa anthu a ku Igupto amanyansidwa nawo anthu oweta ziweto.”</para>
  <chapter number="47" style="c"/>
  <para style="p">
    <verse number="1" style="v"/>Yosefe anapita kukamuwuza Farao kuti, “Abambo anga, abale anga pamodzi ndi nkhosa, ngʼombe zawo, ndi antchito awo abwera kuchokera ku dziko la Kanaani ndipo tsopano ali ku Goseni.” <verse number="2" style="v"/>Iye anapita kwa Farao kuja ndi abale ake asanu, kukawaonetsa.</para>
  <para style="p">
    <verse number="3" style="v"/>Farao anafunsa abale akewo kuti, “Mumagwira ntchito yanji?”</para>
  <para style="p">Iwo anamuyankha kuti, “Ife, bwana ndife oweta ziweto, monga ankachitira makolo athu. <verse number="4" style="v"/>Ife tabwera kudzakhala kuno kwa kanthawi chifukwa njala yafika poopsa ku Kanaani motero kuti kulibe msipu wodyetsera ziweto. Ndiye bwana tiloleni kuti tikhale ku Goseni.”</para>
  <para style="p">
    <verse number="5" style="v"/>Farao anati kwa Yosefe, “Abambo ako ndi abale ako abwera kwa iwe. <verse number="6" style="v"/>Dziko lonse la Igupto lili mʼdzanja lako. Uwakhazike abambo ako ndi abale ako mʼmalo achonde kwambiri. Akhale ku Goseni. Ndipo ngati ukudziwapo ena mwa iwo amene ali akatswiri pa kuweta ziweto, uwapatse udindo woyangʼanira ziweto zanga.”</para>
  <para style="p">
    <verse number="7" style="v"/>Kenaka Yosefe anapita ndi abambo ake kwa Farao kukawaonetsa, ndipo Yakobo anadalitsa Faraoyo. <verse number="8" style="v"/>Atatero, Farao anafunsa Yakobo kuti, “Muli ndi zaka zingati?”</para>
  <para style="p">
    <verse number="9" style="v"/>Yakobo anayankha kuti, “Zaka za maulendo anga zakwana 130. Zaka za moyo wanga ndi zowerengeka, komanso zakhala zaka za masautso. Zaka za moyo wanga sizingafanane ndi zaka za moyo wa makolo anga.” <verse number="10" style="v"/>Atatha kumudalitsa Farao uja, Yakobo anatsanzika nʼkunyamuka.</para>
  <para style="p">
    <verse number="11" style="v"/>Choncho Yosefe anakhazika abambo ake aja ndi abale ake mʼdziko la Igupto. Iye anawapatsa dera la Ramesesi limene linali dziko lachonde kwambiri monga analamulira Farao. <verse number="12" style="v"/>Yosefe anaperekanso chakudya kwa abambo ake, kwa abale ake ndi kwa onse a mʼnyumba ya abambo ake monga mwa chiwerengero cha ana awo.</para>
  <para style="s1">Yosefe pa Nthawi ya Njala</para>
  <para style="p">
    <verse number="13" style="v"/>Njala inakula kwambiri motero kuti chakudya chinasowa mʼdziko lonse. Anthu a ku Igupto ndi ku Kanaani analefuka nayo njalayo. <verse number="14" style="v"/>Yosefe anasonkhanitsa ndalama zonse zimene anthu a mu Igupto ndi Kanaani ankapereka pogula tirigu, ndipo anabwera nazo ku nyumba kwa Farao. <verse number="15" style="v"/>Anthu a ku Igupto ndi Kanaani ndalama zitawathera, Aigupto onse anabwera kwa Yosefe nati, “Tipatseni chakudya. Nanga tiferenji pamaso panu? Ndalama zathu zatha.”</para>
  <para style="p">
    <verse number="16" style="v"/>Ndipo Yosefe anawayankha kuti, “Bwerani ndi ziweto zanu ndipo tidzasinthana ndi chakudya poti mukuti ndalama zanu zatha.” <verse number="17" style="v"/>Choncho anthu anabwera ndi ziweto zawo monga akavalo, nkhosa, mbuzi, ngʼombe ndi abulu ndipo Yosefe anawapatsa zakudya.</para>
  <para style="p">
    <verse number="18" style="v"/>Chitatha chaka chimenecho, anthu anapitanso kwa Yosefe chaka chinacho nati, “Ife sitingakubisireni mbuye wathu kuti ndalama zathu zatithera ndipo ziweto zathu zili ndi inu, palibenso choti nʼkukupatsani mbuye wathu kupatula matupi athu ndi dziko lathu. <verse number="19" style="v"/>Tiferenji ife ndi dziko lathu inu mukuona? Mutipatse chakudya ndipo tidzigulitsa ife ndi minda yathu yomwe. Ife tidzakhala akapolo a Farao. Tipatseni mbewuzo kuti tikhale ndi moyo tisafe ndipo dziko lisachite bwinja.”</para>
  <para style="p">
    <verse number="20" style="v"/>Choncho Yosefe anamugulira Farao dziko lonse la Igupto. Aliyense mu Igupto anagulitsa munda wake chifukwa njala inakula kwambiri. Dziko lonse linasanduka la Farao, <verse number="21" style="v"/>ndipo Yosefe anawasandutsa anthu onse kukhala akapolo a Farao, kuchokera ku malire a mbali ina ya Igupto kukafika ku malire a mbali ina ya dzikolo. <verse number="22" style="v"/>Komabe, sanagule minda ya ansembe chifukwa Farao ankawapatsa thandizo lokwanira. Nʼchifukwa chake sanagulitse minda yawo.</para>
  <para style="p">
    <verse number="23" style="v"/>Yosefe anati kwa anthuwo, “Tsono poti ndakugulani inu ndi minda yanu, kugulira Farao. Nayi mbewu kuti mudzale mʼminda yanu. <verse number="24" style="v"/>Koma podzakolola, mudzapereka gawo limodzi la magawo asanu aliwonse kwa Farao. Magawo anayi enawo adzakhala anu. Zina mudzasunge mbewu ndi zina mudzadye inuyo, mabanja anu ndi ana anu.”</para>
  <para style="p">
    <verse number="25" style="v"/>Iwo anati, “Mwatipulumutsa potichitira zabwinozi, mbuye wathu, tsono tidzakhala akapolo a Farao.”</para>
  <para style="p">
    <verse number="26" style="v"/>Choncho Yosefe anakhazikitsa lamulo limene lilipobe mpaka lero mʼdziko lonse la Igupto kuti limodzi la magawo asanu a zokolola ndi la Farao. Ndi minda ya ansembe yokha imene sinatengedwe kukhala ya Farao.</para>
  <para style="p">
    <verse number="27" style="v"/>Tsono Aisraeli anakhazikika mʼdziko la Igupto ku chigawo cha Goseni. Kumeneko anapeza chuma ndipo anaberekana nachuluka kwambiri.</para>
  <para style="p">
    <verse number="28" style="v"/>Yakobo anakhala ku Igupto zaka 17 ndipo zaka za moyo wake zinali 147. <verse number="29" style="v"/>Nthawi itayandikira yoti Israeli amwalire, anayitanitsa mwana wake Yosefe nati kwa iye, “Ngati ukundikondadi monga abambo ako, ika dzanja lako pansi pa ntchafu yanga ndipo ulonjeze kuti udzaonetsa kukoma mtima ndi kukhulupirika kwako kwa ine kuti sudzayika mtembo wanga kuno ku Igupto. <verse number="30" style="v"/>Ine ndikagona pamodzi ndi makolo anga. Choncho ndikadzamwalira udzanditulutse mu Igupto muno ndipo ukayike mtembo wanga kumene anayikidwa makolo anga.”</para>
  <para style="p">Yosefe anati, “Ndidzachita monga mwanenera.”</para>
  <para style="p">
    <verse number="31" style="v"/>Yakobo anati, “Lumbira kwa ine.” Yosefe analumbira kwa iye, ndipo Israeli anapembedza Mulungu atatsamira ndodo yake.</para>
  <chapter number="48" style="c"/>
  <para style="s1">Manase ndi Efereimu</para>
  <para style="p">
    <verse number="1" style="v"/>Patapita kanthawi Yosefe anawuzidwa kuti, “Abambo ako akudwala.” Choncho anatenga ana ake awiri aja Manase ndi Efereimu ndi kupita nawo kwa Yakobo. <verse number="2" style="v"/>Yakobo atawuzidwa kuti, “Mwana wanu Yosefe wabwera,” Israeli anadzilimbitsa nadzuka kukhala tsonga pa bedi pake.</para>
  <para style="p">
    <verse number="3" style="v"/>Yakobo anati kwa Yosefe, “Mulungu Wamphamvuzonse anandionekera ku Luzi mʼdziko la Kanaani, ndipo anandidalitsa, <verse number="4" style="v"/>nati kwa ine, ‘Ndidzakupatsa ana ambiri ndipo zidzukulu zako zidzasanduka mitundu yambiri ya anthu. Ndidzapereka dziko ili kwa zidzukulu zako zobwera pambuyo pako kuti likhale lawo mpaka muyaya.’</para>
  <para style="p">
    <verse number="5" style="v"/>“Tsopano ana ako aamuna awiri amene anabadwa ine ndisanabwere kuno adzakhala ana anga. Efereimu ndi Manase adzakhala anga monga mmene alili Rubeni ndi Simeoni. <verse number="6" style="v"/>Koma amene ati adzabadwe pambuyo pa iwowa adzakhala ako ndipo cholowa chawo chidzadziwika ndi mayina a abale awo. <verse number="7" style="v"/>Pamene ndimabwerera kuchoka ku Parani, mwachisoni Rakele, amayi ako anamwalira mʼdziko la Kanaani, tikanali mʼnjira, mtunda wokafika ku Efurata ukanalipo. Ndipo ndinawayika kumeneko mʼmphepete mwa msewu wa ku Efurata” (amene ndi Betelehemu).</para>
  <para style="p">
    <verse number="8" style="v"/>Israeli ataona ana a Yosefe anafunsa kuti, “Anyamatawa ndi a yani?”</para>
  <para style="p">
    <verse number="9" style="v"/>Yosefe anati kwa abambo ake, “Awa ndi ana anga amene Mulungu wandipatsa kuno.”</para>
  <para style="p">Ndipo Israeli anati, “Bwera nawo kuno kuti ndiwadalitse.”</para>
  <para style="p">
    <verse number="10" style="v"/>Koma maso a Israeli anali ofowoka chifukwa cha kukalamba moti sankaona nʼkomwe. Tsono Yosefe anabwera nawo ana ake aja pafupi ndi abambo ake ndipo abambo ake anawapsompsona nawakumbatira.</para>
  <para style="p">
    <verse number="11" style="v"/>Israeli anati kwa Yosefe, “Ine sindinali kuyembekeza kuti nʼkudzaonanso nkhope yako, ndipo tsopano Mulungu wandilola kuti ndionenso ngakhale ana ako.”</para>
  <para style="p">
    <verse number="12" style="v"/>Tsono Yosefe anawachotsa ana aja pa mawondo a Israeli ndipo anamuweramira nkhope pansi. <verse number="13" style="v"/>Yosefe anawagwira ana onse awiri padzanja, Efereimu ku dzanja lake lamanja kulunjika dzanja lamanzere la Israeli ndipo Manase ku dzanja lamanzere kulunjikitsa dzanja lamanja la Israeli, ndipo anawayandikiza kwa Yakobo. <verse number="14" style="v"/>Koma Israeli anapinganitsa mikono motero kuti anayika dzanja lake lamanja pamutu pa Efereimu ngakhale kuti iyeyo anali wamngʼono ndi dzanja lake lakumanzere analisanjika pamutu pa Manase ngakhale kuti iyeyu ndiye anali mwana woyamba.</para>
  <para style="p">
    <verse number="15" style="v"/>Kenaka anadalitsa Yosefe nati,</para>
  <para style="q1">“Mulungu amene makolo anga</para>
  <para style="q2">Abrahamu ndi Isake anamutumikira,</para>
  <para style="q1">Mulungu amene wakhala ali mʼbusa wanga</para>
  <para style="q2">moyo wanga wonse kufikira lero,</para>
  <para style="q1">
    <verse number="16" style="v"/>mngelo amene wandipulumutsa ine ku zovuta zonse,</para>
  <para style="q2">ameneyo adalitse anyamata awa.</para>
  <para style="q1">Kudzera mwa iwowa</para>
  <para style="q2">dzina langa ndi mayina a makolo anga, Abrahamu ndi Isake, adzamveka.</para>
  <para style="q1">Iwowa adzakhala ndi ana ambiri nadzasanduka mtundu waukulu</para>
  <para style="q2">pa dziko lapansi.”</para>
  <para style="p">
    <verse number="17" style="v"/>Yosefe ataona kuti abambo ake ayika dzanja lamanja pa Efereimu, sanakondwere. Choncho anagwira dzanja la abambo ake kuti alichotse pamutu pa Efereimu ndi kuliyika pamutu pa Manase, <verse number="18" style="v"/>nati kwa abambo ake, “Ayi, abambo anga, uyu ndiye woyamba kubadwa, ikani dzanja lanu lamanja pamutu pake.”</para>
  <para style="p">
    <verse number="19" style="v"/>Koma abambo ake anakana nati, “Ndikudziwa, mwana wanga, ndikudziwa. Adzukulu a iyeyunso adzakhala mtundu waukulu. Komabe mʼbale wake wamngʼonoyu adzakhala wamkulu kuposa iye, ndipo zidzukulu zake zidzakhala mitundu yayikulu ya anthu.” <verse number="20" style="v"/>Tsono iye anawadalitsa tsiku limenelo nati,</para>
  <para style="q1">“Aisraeli adzagwiritsa ntchito dzina lanu podalitsa nadzati:</para>
  <para style="q2">Mulungu akudalitseni monga Efereimu ndi Manase.”</para>
  <para style="m">Choncho anayika Efereimu patsogolo pa Manase.</para>
  <para style="p">
    <verse number="21" style="v"/>Kenaka Israeli anati kwa Yosefe, “Ine ndatsala pangʼono kufa, koma Mulungu adzakhala ndipo adzakutenganinso kubwerera nanu ku dziko la makolo anu. <verse number="22" style="v"/>Ndiponso iwe wekha ndikupatsa moposera abale ako, malo woonjezera, Sekemu, malo amene ndinalanda kwa Aamori ndi lupanga ndi uta wanga.”</para>
  <chapter number="49" style="c"/>
  <para style="s1">Yakobo Adalitsa Ana ake Aamuna</para>
  <para style="p">
    <verse number="1" style="v"/>Pambuyo pake Yakobo anayitanitsa ana ake aamuna nati: Sonkhanani pamodzi kuti ndikuwuzeni zimene zidzakuchitikireni mʼmasiku a mʼtsogolo.</para>
  <para style="q1">
    <verse number="2" style="v"/>“Bwerani ndipo imvani mawu anga, inu ana a Yakobo;</para>
  <para style="q2">mverani abambo anu Israeli.</para>
  <para style="b"/>
  <para style="q1">
    <verse number="3" style="v"/>“Rubeni, ndiwe woyamba kubadwa;</para>
  <para style="q2">mphamvu yanga ndiponso chizindikiro choyamba cha mphamvu zanga,</para>
  <para style="q2">wopambana pa ulemerero ndi mphamvu.</para>
  <para style="q1">
    <verse number="4" style="v"/>Wokokoma ngati madzi a chigumula, koma sudzakhalanso wopambana,</para>
  <para style="q2">iwe unagona pa bedi la abambo ako,</para>
  <para style="q2">ndithu unayipitsa bedi la mdzakazi wake.</para>
  <para style="b"/>
  <para style="q1">
    <verse number="5" style="v"/>“Simeoni ndi Levi ndi pachibale pawo,</para>
  <para style="q2">anachitira nkhanza anthu amene anachita nawo pangano.</para>
  <para style="q1">
    <verse number="6" style="v"/>Iwe moyo wanga, usakhale nawo pa misonkhano yawo ya mseri,</para>
  <para style="q2">kapena kugwirizana nawo mʼmabwalo awo,</para>
  <para style="q1">pakuti anapha anthu mu mkwiyo wawo</para>
  <para style="q2">ndipo anapundula ngʼombe zamphongo monga kunawakomera.</para>
  <para style="q1">
    <verse number="7" style="v"/>Matemberero awagwere chifukwa cha mkwiyo wawo woopsa chonchi</para>
  <para style="q2">ndi ukali wawo wankhanza choterewu!</para>
  <para style="q1">Ine ndidzawabalalitsa mʼdziko la Yakobo</para>
  <para style="q2">ndi kuwamwaza iwo mʼdziko la Israeli.</para>
  <para style="b"/>
  <para style="q1">
    <verse number="8" style="v"/>“Yuda, ndiwe amene abale ako adzatamanda;</para>
  <para style="q2">dzanja lako lidzagwira pa khosi pa adani ako;</para>
  <para style="q2">abale ako adzakugwadira iwe.</para>
  <para style="q1">
    <verse number="9" style="v"/>Yuda ali ngati mwana wa mkango;</para>
  <para style="q2">umabwerera ku malo ako ndi zofunkha, mwana wanga.</para>
  <para style="q1">Monga mkango, amadziwongola ndi kugona pansi,</para>
  <para style="q2">ndipo ngati mkango waukazi, ndani angalimbe mtima kumudzutsa?</para>
  <para style="q1">
    <verse number="10" style="v"/>Ndodo yaufumu sidzachoka mwa Yuda,</para>
  <para style="q2">udzawupanirira ulamuliro motero kuti palibe amene adzawuchotse,</para>
  <para style="q1">mpaka mwini wake weniweni atabwera</para>
  <para style="q2">ndipo mitundu yonse ya anthu idzamumvera.</para>
  <para style="q1">
    <verse number="11" style="v"/>Ndiye amene amamangirira bulu wake wamkazi kumtengo wa mpesa,</para>
  <para style="q2">ndi mwana wa bulu ku nthambi ya mpesa wabwino.</para>
  <para style="q1">Ndi iye amene amachapa zovala zake mu vinyo;</para>
  <para style="q2">ndi mkanjo wake mu vinyo wofiira ngati magazi.</para>
  <para style="q1">
    <verse number="12" style="v"/>Maso ake adzakhala akuda chifukwa cha vinyo,</para>
  <para style="q2">mano ake woyera chifukwa cha mkaka.</para>
  <para style="b"/>
  <para style="q1">
    <verse number="13" style="v"/>“Zebuloni adzakhala mʼmphepete mwa nyanja;</para>
  <para style="q2">adzakhala pa dooko la sitima zapamadzi;</para>
  <para style="q2">malire ake adzafika ku Sidoni.</para>
  <para style="b"/>
  <para style="q1">
    <verse number="14" style="v"/>“Isakara ali ngati bulu wamphamvu</para>
  <para style="q2">wogona pansi pakati pa makola.</para>
  <para style="q1">
    <verse number="15" style="v"/>Ataona ubwino wake wa pamalo pake popumira</para>
  <para style="q2">ndi kukongola kwa dziko lake,</para>
  <para style="q1">iye anaweramutsa msana kuti anyamule katundu wake</para>
  <para style="q2">ndipo anasanduka wogwira ntchito ya ukapolo.</para>
  <para style="b"/>
  <para style="q1">
    <verse number="16" style="v"/>“Dani adzaweruza mwachilungamo anthu ake</para>
  <para style="q2">monga limodzi mwa mafuko a anthu a mu Israeli.</para>
  <para style="q1">
    <verse number="17" style="v"/>Dani adzakhala ngati njoka ya mʼmphepete mwa msewu,</para>
  <para style="q2">songo yokhala mʼnjira</para>
  <para style="q1">imene imaluma chidendene cha kavalo</para>
  <para style="q2">kuti wokwerapoyo agwe chagada.</para>
  <para style="b"/>
  <para style="q1">
    <verse number="18" style="v"/>“Ndikuyembekeza chipulumutso chanu Yehova.</para>
  <para style="b"/>
  <para style="q1">
    <verse number="19" style="v"/>“Gadi adzachitidwa chiwembu ndi gulu la amaliwongo,</para>
  <para style="q2">koma iye adzawathamangitsa.</para>
  <para style="b"/>
  <para style="q1">
    <verse number="20" style="v"/>“Dziko la Aseri lidzabereka chakudya chokoma,</para>
  <para style="q2">ndipo iye adzapereka chakudya kwa mafumu.</para>
  <para style="b"/>
  <para style="q1">
    <verse number="21" style="v"/>“Nafutali ali ngati mbawala yayikazi</para>
  <para style="q2">yokhala ndi ana okongola kwambiri.</para>
  <para style="b"/>
  <para style="q1">
    <verse number="22" style="v"/>“Yosefe ali ngati mtengo wobereka zipatso,</para>
  <para style="q2">mtengo wobereka zipatso pafupi ndi kasupe,</para>
  <para style="q2">nthambi zake zimayanga pa chipupa cha mwala.</para>
  <para style="q1">
    <verse number="23" style="v"/>Alenje a uta anamuchita chiwembu mwankhanza;</para>
  <para style="q2">anamuthamangitsa ndi mauta awo.</para>
  <para style="q1">
    <verse number="24" style="v"/>Koma uta wake sunagwedezeke,</para>
  <para style="q2">ndi manja ake amphamvu aja analimbika,</para>
  <para style="q1">chifukwa cha mphamvu za Mulungu Wamphamvu wa Yakobo,</para>
  <para style="q2">chifukwa ali Mʼbusa ndi Thanthwe la Israeli.</para>
  <para style="q1">
    <verse number="25" style="v"/>Chifukwa cha Mulungu wa makolo ako amene amakuthandiza;</para>
  <para style="q2">chifukwa cha Mulungu Wamphamvu, amene amakudalitsa</para>
  <para style="q1">ndi mvula yochokera kumwamba,</para>
  <para style="q2">ndi madzi otumphuka pansi pa nthaka,</para>
  <para style="q2">ndipo amakudalitsa pokupatsa ana ambiri ndi ngʼombe zambiri.</para>
  <para style="q1">
    <verse number="26" style="v"/>Madalitso a kholo lako ndi amphamvu kuposa</para>
  <para style="q2">madalitso a mapiri akale</para>
  <para style="q2">oposa zabwino za ku zitunda zamgonagona.</para>
  <para style="q1">Zonse izi zikhale pamutu pa Yosefe,</para>
  <para style="q2">pa mphumi pa wopatulika uja amene anapatulidwa pakati pa abale ake.</para>
  <para style="b"/>
  <para style="q1">
    <verse number="27" style="v"/>“Benjamini ali ngati mʼmbulu wolusa;</para>
  <para style="q2">umene mmawa umapha ndi kudya zofunkha,</para>
  <para style="q2">ndipo madzulo umagawa zofunkhazo,”</para>
  <para style="p">
    <verse number="28" style="v"/>Onse awa ndi mafuko khumi ndi awiri a Israeli, ndipo zimenezi ndi zomwe abambo awo ananena pamene anawadalitsa, kuwapatsa aliyense madalitso ake womuyenera iye.</para>
  <para style="s1">Kumwalira kwa Yakobo</para>
  <para style="p">
    <verse number="29" style="v"/>Kenaka Yakobo analamula ana ake nati: “Ine ndatsala pangʼono kufa. Tsono mukandiyike pamodzi ndi makolo anga mʼphanga la mʼmunda wa Efroni Mhiti. <verse number="30" style="v"/>Ili ndi phanga la mʼmunda wa Makipela, pafupi ndi Mamre mʼdziko la Kanaani. Abrahamu anagula phangalo pamodzi ndi munda womwe kwa Efroni Mhiti kuti pakhale manda. <verse number="31" style="v"/>Kumeneko kunayikidwa Abrahamu ndi mkazi wake Sara, Isake ndi mkazi wake Rebeka ndipo ndinayikakonso Leya. <verse number="32" style="v"/>Munda ndi manda amene ali mʼmenemo zinagulidwa kwa Ahiti.”</para>
  <para style="p">
    <verse number="33" style="v"/>Yakobo atamaliza kupereka malangizo kwa ana ake, anabwezera miyendo yake pa bedi, namwalira ndipo anakakhala ndi anthu a mtundu wake.</para>
  <chapter number="50" style="c"/>
  <para style="p">
    <verse number="1" style="v"/>Kenaka Yosefe anadzigwetsa pa nkhope ya abambo ake, nawapsompsona kwinaku akulira. <verse number="2" style="v"/>Ndipo Yosefe analamula antchito ake a chipatala kuti akonze thupi la Israeli ndi mankhwala kuti lisawole. Kotero antchitowo anakonzadi thupilo. <verse number="3" style="v"/>Antchito aja zinawatengera masiku 40 kuti akonze mtembo uja popeza ntchito ngati imeneyi inafunikira masiku monga amenewa. Ndipo Aigupto anamulira Yakobo kwa masiku makumi asanu ndi awiri.</para>
  <para style="p">
    <verse number="4" style="v"/>Yosefe atatha kulira maliro a abambo ake, anayankhula kwa nduna za Farao nati, “Ngati mungandikomere mtima, chonde mundiyankhulire kwa Farao kumuwuza kuti, <verse number="5" style="v"/>‘Abambo anga anandilumbiritsa ndipo anati, ‘Ndatsala pangʼono kumwalira, ukandiyike mʼmanda amene ndinakumba ndekha mʼdziko la Kanaani.’ Tsono mundilole ndikayike abambo anga, ndipo ndikabweranso.’ ”</para>
  <para style="p">
    <verse number="6" style="v"/>Farao anati, “Pita ukayike abambo ako monga anakulumbiritsa kuti uchite.”</para>
  <para style="p">
    <verse number="7" style="v"/>Kotero Yosefe anapita kukayika abambo ake. Nduna zonse za Farao, akuluakulu a bwalo lake ndi akuluakulu a ku Igupto, anapita naye pamodzi. <verse number="8" style="v"/>Anapitanso onse a pa banja la Yosefe ndi abale ake ndi onse amene anali a pa banja la abambo ake. Ana awo okha, nkhosa ndi ngʼombe zinatsala ku Goseni <verse number="9" style="v"/>Asilikali okwera pa magaleta ndi asilikali a pa akavalo anapita nayenso pamodzi. Linali gulu lalikulu.</para>
  <para style="p">
    <verse number="10" style="v"/>Atafika pa Goreni ha-Atadi, pafupi ndi Yorodani, anachita mwambo waukulu wa maliro. Choncho Yosefe analira maliro a abambo ake masiku asanu ndi awiri. <verse number="11" style="v"/>Akanaani amene ankakhala ku Goreni ha-Atadi ataona mwambo wa maliro anati, “Aigupto ali ndi mwambo wa maliro a akulu.” Ndi chifukwa chake malo amenewo a pafupi ndi Yorodani amatchedwa Abeli-Mizraimu.</para>
  <para style="p">
    <verse number="12" style="v"/>Choncho ana a Yakobo anachita monga momwe abambo awo anawalamula: <verse number="13" style="v"/>Ndiye kuti ana a Yakobo anamunyamula kupita naye ku Kanaani kuti akamuyike mʼphanga limene lili mʼmunda wa Makipela pafupi ndi Mamre. Abrahamu anagula mundawo kwa Efroni Mhiti kuti pakhale manda. <verse number="14" style="v"/>Atatha kuyika abambo ake, Yosefe anabwerera ku Igupto, pamodzi ndi abale ake ndi onse amene anapita nawo kukayika abambo ake.</para>
  <para style="s1">Yosefe Abwereza Kutsimikizira Abale Ake</para>
  <para style="p">
    <verse number="15" style="v"/>Abale ake a Yosefe ataona kuti abambo awo amwalira, anati, “Nanga tidzatani ngati Yosefe anatisungira mangawa nafuna kutibwezera pa zoyipa zonse zimene tinamuchitira?” <verse number="16" style="v"/>Motero anatumiza mawu kwa Yosefe kuti, “Abambo anu anasiya malangizo asanafe nati: <verse number="17" style="v"/>‘Zimene mudzayenera kunena kwa Yosefe ndi izi: Ndikukupempha kuti uwakhululukire abale ako cholakwa chawo ndi machimo awo, popeza anakuchitira zoyipa.’ Ndiye tsopano chonde tikhululukireni zolakwa zimene ife akapolo a Mulungu wa abambo anu tinachita.” Yosefe atangomva mawu amenewa anayamba kulira.</para>
  <para style="p">
    <verse number="18" style="v"/>Kenaka abale ake anabwera nadzigwetsa pansi pamaso pake, nati, “Ife ndife akapolo anu.”</para>
  <para style="p">
    <verse number="19" style="v"/>Koma Yosefe anawawuza kuti, “Musachite mantha. Kodi ine ndalowa mʼmalo mwa Mulungu? <verse number="20" style="v"/>Inu munafuna kundichitira zoyipa, koma Mulungu anasandutsa zoyipazo kuti zikhale zabwino kuti zikwaniritsidwe zimene zikuchitika panozi, zopulumutsa miyoyo yambiri. <verse number="21" style="v"/>Kotero, musachite mantha. Ine ndidzasamalira inu pamodzi ndi ana anu omwe.” Tsono iye anawalimbitsa mtima powayankhula moleza mtima.</para>
  <para style="s1">Kumwalira kwa Yosefe</para>
  <para style="p">
    <verse number="22" style="v"/>Yosefe anakhala mu Igupto pamodzi ndi banja lonse la abambo ake. Anakhala ndi moyo zaka 110 <verse number="23" style="v"/>ndipo anaona mʼbado wachitatu wa ana a Efereimu. Yosefe anatenganso ana a Makiri, mwana wa Manase kukhala ngati ana a mʼbanja lake.</para>
  <para style="p">
    <verse number="24" style="v"/>Kenaka Yosefe anati kwa abale ake, “Ine ndatsala pangʼono kufa. Koma mosakayika Mulungu adzakuyangʼanirani nadzakutengani kukutulutsani mʼdziko lino kupita ku dziko limene Iye analonjeza kwa Abrahamu, Isake ndi Yakobo.” <verse number="25" style="v"/>Ndipo Yosefe analumbiritsa ana a Israeli lumbiro nati, “Lonjezani kuti Mulungu akadzakusungani mudzanyamula mafupa anga kuwachotsa ku malo kuno.”</para>
  <para style="p">
    <verse number="26" style="v"/>Choncho Yosefe anafa ali ndi zaka 110. Motero iwo atakonza thupi lake ndi mankhwala kuti lisawole, analiyika mʼbokosi ku Igupto.</para>
</usx>
