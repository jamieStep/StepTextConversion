<?xml version="1.0" encoding="UTF-8"?>
<usx version="2.6">
  <book code="JOS" style="id">- The Word of God in Contemporary Chichewa (Mawu a Mulungu mu Chichewa Chalero)</book>
  <para style="rem">Copyright © 2002, 2016 Biblica, Inc.</para>
  <para style="h">YOSWA</para>
  <para style="toc1">Yoswa</para>
  <para style="toc2">Yoswa</para>
  <para style="toc3">Yos</para>
  <para style="mt1">Yoswa</para>
  <chapter number="1" style="c"/>
  <para style="s1">Yehova Asankha Yoswa Kukhala Mtsogoleri</para>
  <para style="p">
    <verse number="1" style="v"/>Atamwalira Mose mtumiki wa Mulungu, Yehova anati kwa Yoswa mwana wa Nuni mthandizi wa Mose: <verse number="2" style="v"/>“Mose mtumiki wanga wamwalira. Ndipo iwe ndi anthu onsewa, tsopano konzekani kuwoloka mtsinje wa Yorodani kupita ku dziko limene ndiwapatse Aisraeli onse. <verse number="3" style="v"/>Paliponse pamene phazi lanu liponde, ndikupatsani monga momwe ndinalonjezera Mose. <verse number="4" style="v"/>Dziko lanu lidzayambira ku chipululu kummwera mpaka ku mapiri a Lebanoni kumpoto, kuchokeranso ku mtsinje waukulu wa Yufurate kummawa, mpaka dziko lonse la Ahiti, kukafika ku Nyanja Yayikulu ya kumadzulo. <verse number="5" style="v"/>Palibe munthu amene adzatha kukugonjetsa masiku onse a moyo wako. Monga Ine ndinakhalira ndi Mose, chomwechonso ndidzakhala nawe. Sindidzakusiya kapena kukataya.</para>
  <para style="p">
    <verse number="6" style="v"/>“Ukhale wamphamvu ndi wolimba mtima, chifukwa iwe udzatsogolera anthu awa kukalandira dziko limene Ine ndinalonjeza makolo awo kuti ndidzawapatsa. <verse number="7" style="v"/>Ukhale wamphamvu ndi wolimba mtima kwambiri. Usamale ndithu kuti umvere malamulo onse amene mtumiki wanga Mose anakupatsa. Usachoke pa malamulo anga ndipo kulikonse kumene udzapite udzapambana. <verse number="8" style="v"/>Uziwerenga Buku la Malamuloli, uzilingalira zolembedwa mʼmenemo usana ndi usiku, kuti uchite zonse zimene zinalembedwamo. Ukamatero udzapeza bwino ndi kupambana. <verse number="9" style="v"/>Paja ndinakulamula kuti ukhale wamphamvu ndi wolimba mtima. Choncho usamachite mantha kapena kutaya mtima popeza Ine Yehova Mulungu wako ndidzakhala nawe kulikonse kumene udzapite.”</para>
  <para style="p">
    <verse number="10" style="v"/>Tsono Yoswa analamula atsogoleri a Aisraeli nawawuza kuti, <verse number="11" style="v"/>“Pitani ku misasa yonse ndipo muwuze anthu kuti, ‘Konzekani, mangani katundu wanu, popeza pakapita masiku atatu kuyambira lero mudzawoloka Yorodani kupita kukatenga dziko limene Yehova Mulungu wanu akukupatsani.’ ”</para>
  <para style="p">
    <verse number="12" style="v"/>Koma Yoswa anawuza fuko la Rubeni, fuko la Gadi ndi theka la fuko la Manase kuti, <verse number="13" style="v"/>“Kumbukirani zimene Mose mtumiki wa Yehova anakulamulani kuti, ‘Yehova Mulungu wanu akukupatsani mpumulo, ndi dziko ili kuti likhale lanu.’ <verse number="14" style="v"/>Tsono akazi anu, ana anu ndi ziweto zanu zitsale mʼdziko lino limene Mose anakupatsani kummawa kwa Yorodani. Koma ankhondo anu okha ndiwo awoloke atatenga zida zawo ndi kupita patsogolo pa abale anu kukawathandiza. <verse number="15" style="v"/>Abale anuwo akadzalandira dziko limene Yehova Mulungu wanu akuwapatsa monga inu mwachitira, inu mudzabwerera kudzakhazikika mʼdziko lanu limene Mose mtumiki wa Yehova anakupatsani tsidya la kummawa kwa Yorodani.”</para>
  <para style="p">
    <verse number="16" style="v"/>Kenaka iwo anayankha Yoswa kuti, “Ife tidzachita chilichonse chimene mwatilamula, ndipo kulikonse kumene mudzatitume tidzapita. <verse number="17" style="v"/>Monga momwe tinamvera Mose kwathunthu, chomwechonso tidzakumvera iwe. Yehova Mulungu wanu akhale nanu monga momwe anachitira ndi Mose. <verse number="18" style="v"/>Aliyense wotsutsana ndi inu kapena wosamvera zimene mutilamula adzaphedwa. Inu mukhale wamphamvu ndi wolimba mtima!”</para>
  <chapter number="2" style="c"/>
  <para style="s1">Rahabe ndi Anthu Ozonda Dziko</para>
  <para style="p">
    <verse number="1" style="v"/>Tsono Yoswa mwana wa Nuni anatuma anthu awiri okazonda dziko mwachinsinsi kuchokera ku Sitimu. Iye anawawuza kuti, “Pitani mukaone dzikolo makamaka mzinda wa Yeriko.” Kotero iwo anapita ndipo anakafika ku nyumba ya mkazi wadama dzina lake Rahabe, ndipo anagona kumeneko.</para>
  <para style="p">
    <verse number="2" style="v"/>Mfumu ya Yeriko inawuzidwa kuti, “Aisraeli ena afika mu mzinda muno usiku uno kudzazonda dziko.” <verse number="3" style="v"/>Choncho Mfumu ya Yeriko inatumiza uthenga kwa Rahabe kuti, “Atulutse anthu amene abwera ku nyumba kwakowo chifukwa iwo abwera kuti adzazonde dzikoli.”</para>
  <para style="p">
    <verse number="4" style="v"/>Koma pa nthawiyi nʼkuti mkaziyo atatenga amuna awiriwo ndi kuwabisa. Tsono anayankha kuti, “Inde, anthuwo anafikadi ku nyumba kuno. Koma sindinadziwe kumene anachokera. <verse number="5" style="v"/>Iwo achoka kuno ndi chisisira, chipata cha mzinda chili pafupi kutsekedwa. Ndiye sindidziwa kumene alowera. Koma mukawalondola msanga muwapeza.” <verse number="6" style="v"/>Koma nʼkuti atawakweza pa denga azondiwo ndi kuwabisa pansi pa mapesi a thonje amene iye anawayika pa dengapo. <verse number="7" style="v"/>Nthumwi za mfumu zija zitatuluka ndipo chipata chinatsekedwa. Nthumwizo zinapita kukawafunafuna azondi aja mpaka ku dooko la Yorodani.</para>
  <para style="p">
    <verse number="8" style="v"/>Azondiwo asanagone, Rahabe anakwera pa denga <verse number="9" style="v"/>ndipo anawawuza kuti, “Ine ndikudziwa kuti Yehova wakupatsani dziko lino ndipo tili ndi mantha. Anthu onse a mʼdziko lino ali ndi mantha chifukwa cha inu. <verse number="10" style="v"/>Ife tinamva mmene Yehova anawumitsira madzi a Nyanja Yofiira inu mukufika pamene munatuluka mʼdziko la Igupto. Tamvanso zimene munachita kwa Sihoni ndi Ogi, mafumu awiri a Aamori amene ali kummawa kwa Yorodani. Inu munawawononga kotheratu. <verse number="11" style="v"/>Titamva zimenezi, ife tinataya mtima ndipo aliyense wa ife ali ndi mantha chifukwa cha inu. Tikudziwa kuti Yehova Mulungu wanu ndi Mulungu wa kumwamba ndi dziko lapansi. <verse number="12" style="v"/>Choncho mulumbire pamaso pa Yehova ndi kundipatsa chizindikiro choti mudzachitadi zimene mwalonjeza, kuti monga inu ndakuchitirani chifundo, inunso mudzachitira chifundo a pa banja la abambo anga. <verse number="13" style="v"/>Inu mulonjeze kuti simudzapha abambo anga ndi amayi anga, abale anga ndi alongo anga ndi mabanja awo omwe.”</para>
  <para style="p">
    <verse number="14" style="v"/>Anthuwo anamuyankha kuti, “Ife ndife okonzeka kufa chifukwa cha inu. Ngati iwe sudzawulula zimene tachitazi, ndiye kuti ife tidzakukomera mtima ndi kusunga pangano lathu ndi iwe, Yehova akadzatipatsa dziko lino.”</para>
  <para style="p">
    <verse number="15" style="v"/>Popeza nyumba ya Rahabe inali pa linga la mzindawo, azondi aja anatulukira pa zenera. Rahabe anawatsitsa pansi ndi chingwe. <verse number="16" style="v"/>Iye anawawuza kuti, “Pitani ku mapiri kuti okuthamangiraniwo asakupezeni. Mukabisale kumeneko masiku atatu mpaka iwo atabwerera, ndipo kenaka muzikapita kwanu.”</para>
  <para style="p">
    <verse number="17" style="v"/>Anthuwo anati kwa iye, “Lonjezo limene watichititsa ifeli tidzalisungadi <verse number="18" style="v"/>tikadzalowa mʼdzikoli, iwe udzamangirire kansalu kofiira pa zenera limene unatitulutsira, ndi kusonkhanitsa abambo ako, amayi ako, abale ako ndi banja lako lonse mʼnyumba muno. <verse number="19" style="v"/>Ngati wina aliyense adzatuluka mʼnyumbamo kuti azikayendayenda mu msewu, magazi ake adzakhala pamutu pake, ife sitidzapalamula kanthu. Koma wina aliyense wokhala mʼnyumba mwakomo akadzaphedwa, mlandu udzakhala wathu. <verse number="20" style="v"/>Komanso iwe ukangowulula zimene ife tikuchitazi ndiye kuti ife sitidzasunga zimene talonjezazi.”</para>
  <para style="p">
    <verse number="21" style="v"/>Rahabe anayankha kuti, “Zikhale monga mwaneneramo.” Kenaka iye anawatulutsa ndipo iwowo anapita. Pambuyo pake Rahabe anamangirira kansalu kofiira pa zenera paja.</para>
  <para style="p">
    <verse number="22" style="v"/>Azondi aja anachoka napita ku mapiri ndipo anakhalako masiku atatu. Apa nʼkuti otumidwa ndi mfumu aja atawafunafuna ponseponse nʼkubwerera osawapeza. <verse number="23" style="v"/>Pambuyo pake azondi awiri aja anayamba ulendo wobwerera kwawo. Anatsika ku mapiri kuja, nawoloka mtsinje mpaka anakafika kwa Yoswa mwana wa Nuni. Ndipo anamuwuza zonse zimene zinawachitikira. <verse number="24" style="v"/>Iwo anati kwa Yoswa, “Ndithu, Yehova wapereka dziko lonse mʼmanja mwathu. Anthu onse kumeneko akuchita nafe mantha.”</para>
  <chapter number="3" style="c"/>
  <para style="s1">Aisraeli Awoloka Yorodani</para>
  <para style="p">
    <verse number="1" style="v"/>Yoswa ndi Aisraeli onse anadzuka mmamawa nanyamuka ku Sitimu kupita ku Yorodani. Iwo anagona kumeneko asanawoloke mtsinje wa Yorodaniwo. <verse number="2" style="v"/>Patatha masiku atatu, atsogoleri anayendera misasa yonse, <verse number="3" style="v"/>kulangiza anthu kuti, “Mukaona ansembe a Chilevi atanyamula Bokosi la Chipangano la Yehova Mulungu wanu, inu munyamuke pa malo ano ndi kumalitsatira. <verse number="4" style="v"/>Potero mudzadziwa njira yoti mudzere, popeza simunayendepo njira ino nʼkale lomwe. Koma musaliyandikire. Pakati pa inu ndi bokosilo pakhale mtunda pafupifupi kilomita imodzi.”</para>
  <para style="p">
    <verse number="5" style="v"/>Yoswa anawuza anthu kuti, “Dzipatuleni tsono pakuti mawa Yehova adzachita zodabwitsa pakati panu.”</para>
  <para style="p">
    <verse number="6" style="v"/>Mmawa mwake Yoswa ananena kwa ansembe kuti, “Nyamulani Bokosi la Chipangano muwoloke ndipo mukhale patsogolo pa anthu.” Motero iwo analinyamula ndi kupita patsogolo pawo.</para>
  <para style="p">
    <verse number="7" style="v"/>Ndipo Yehova anati kwa Yoswa, “Lero Ine ndidzayamba kukukweza pamaso pa Aisraeli onse kuti adziwe kuti ndili nawe monga ndinalili ndi Mose. <verse number="8" style="v"/>Ansembe amene akunyamula Bokosi la Chipangano uwalamule kuti, ‘Mukafika ku mtsinje wa Yorodani mulowe mu mtsinjemo ndi kuyima mʼmphepete.’ ”</para>
  <para style="p">
    <verse number="9" style="v"/>Yoswa anati kwa Aisraeli, “Bwerani pano mudzamve mawu a Yehova Mulungu wanu. <verse number="10" style="v"/>Umu ndi mmene mudzadziwira kuti Mulungu wamoyo ali pakati panu. Inu mukamadzapita patsogolo Iye adzathamangitsa Akanaani, Ahiti, Ahivi, Aperezi, Agirigasi, Aamori ndi Ayebusi. <verse number="11" style="v"/>Pamenepo, Bokosi la Chipangano la Mbuye wa dziko lonse lapansi lidzawoloka mu Yorodani patsogolo panu. <verse number="12" style="v"/>Musankhe amuna khumi ndi awiri kuchokera ku fuko lililonse la Israeli. <verse number="13" style="v"/>Mapazi a ansembe onyamula Bokosi la Yehova, Mbuye wa dziko lapansi, akadzangoponda mu Yorodani, madzi ake onse ochokera ku mtunda adzaleka kuyenda ndipo adzayima ngati chipupa.”</para>
  <para style="p">
    <verse number="14" style="v"/>Tsono Aisraeli anachoka ku misasa yawo kukawoloka mtsinje wa Yorodani. Ansembe onyamula Bokosi la Chipangano ndiwo anatsogolera anthuwo. <verse number="15" style="v"/>Nyengo imeneyi inali yokolola ndipo mtsinje wa Yorodani umakhala wodzaza. Komabe, ansembe onyamula Bokosi la Chipangano anafika ku Yorodani, ndipo atangoponda mʼmadzimo, <verse number="16" style="v"/>madzi ochokera ku mtunda anasiya kuyenda. Madzi a Yorodani ochokera ku mtunda anawunjikana pamodzi ngati khoma lalitali pa mtunda wautali ndithu ndi mzinda wa Adama chapafupi ndi mzinda wa Zaretani. Madzi othamangira ku nyanja ya Araba, ngakhalenso amene amachokera kuti Nyanja ya Mchere amathera pamenepo. Choncho anthu anawoloka tsidya lina moyangʼanana ndi Yeriko. <verse number="17" style="v"/>Ansembe onyamula Bokosi la Chipangano la Yehova anali chiyimire powuma, pakati pa Yorodani pamene Aisraeli amawoloka mpaka gulu lonse linamaliza kuwoloka powuma.</para>
  <chapter number="4" style="c"/>
  <para style="p">
    <verse number="1" style="v"/>Anthu onse atatha kuwoloka Yorodani, Yehova anati kwa Yoswa, <verse number="2" style="v"/>“Sankha amuna khumi ndi awiri, mmodzi pa fuko lililonse. <verse number="3" style="v"/>Tsono uwalamule kuti, ‘Tengani miyala khumi ndi iwiri pakati penipeni pa mtsinje wa Yorodani, pamalo pamene ansembe anayimirirapo. Miyalayo muwoloke nayo ndi kudzayitula pamalo pamene mukagone usiku uno.’ ”</para>
  <para style="p">
    <verse number="4" style="v"/>Choncho Yoswa anayitana amuna khumi ndi awiri amene anawasankha aja kuchokera pakati pa Aisraeli, mmodzi pa fuko lililonse, <verse number="5" style="v"/>ndipo anawawuza kuti, “Lowani pakati pa mtsinje wa Yorodani, patsogolo pa Bokosi la Yehova Mulungu wanu. Ndipo aliyense wa inu atenge mwala pa phewa lake, monga mwa chiwerengero cha mafuko a Aisraeli, <verse number="6" style="v"/>kuti ikhale chizindikiro kwa inu. Mʼtsogolo muno ana anu akamadzakufunsani kuti, ‘Kodi miyala iyi ikutanthauza chiyani?’ <verse number="7" style="v"/>Muzidzawawuza kuti, ‘Madzi a Yorodani analeka kuyenda pamene Bokosi la Chipangano la Yehova linkawoloka mtsinjewo. Miyala iyi idzakhala chikumbutso kwa anthu a Israeli kwa muyaya.’ ”</para>
  <para style="p">
    <verse number="8" style="v"/>Aisraeli anachitadi monga Yoswa anawalamulira. Iwo ananyamula miyala khumi ndi iwiri kuchokera pakati pa Yorodani, fuko lililonse la Israeli mwala wake, monga Yehova analamulira Yoswa. Miyalayo anapita nayo ku misasa yawo nakayikhazika kumeneko. <verse number="9" style="v"/>Yoswa anayimika miyala khumi ndi iwiri imene inali pakati pa Yorodani pamalo pamene ansembe onyamula Bokosi la Chipangano anayimapo. Ndipo miyalayo ili pamalo pomwepo mpaka lero lino.</para>
  <para style="p">
    <verse number="10" style="v"/>Ansembe onyamula Bokosi lija anayimirirabe pakati pa Yorodani mpaka zonse zimene Yehova analamulira Yoswa kuti awuze anthu zinatha. Zimenezi zinali monga momwe Mose anamufotokozera Yoswa. Tsono anthu anawoloka mtsinjewo mofulumira. <verse number="11" style="v"/>Anthu atatha kuwoloka, ansembe anatsogolera anthuwo atanyamula Bokosi la Yehova. <verse number="12" style="v"/>Anthu a fuko la Rubeni, Gadi ndi theka la fuko la Manase anawoloka patsogolo pa Aisraeli ali ndi zida, monga momwe Mose anawalamulira. <verse number="13" style="v"/>Asilikali pafupifupi 40,000 anawoloka napita kukayima mʼchigwa cha Yeriko kukonzekera nkhondo.</para>
  <para style="p">
    <verse number="14" style="v"/>Zimene Yehova anachita tsiku limeneli zinapatsa anthu mtima wolemekeza Yoswa. Ndipo anamulemekeza masiku onse a moyo wake, monga momwe analemekezera Mose.</para>
  <para style="p">
    <verse number="15" style="v"/>Kenaka Yehova anati kwa Yoswa, <verse number="16" style="v"/>“Lamula ansembe onyamula Bokosi la Chipanganowo kuti atuluke mu Yorodani.”</para>
  <para style="p">
    <verse number="17" style="v"/>Choncho Yoswa anawalamuladi ansembe aja kuti atuluke mu Yorodani muja.</para>
  <para style="p">
    <verse number="18" style="v"/>Ansembe onyamula Bokosi la Chipangano la Yehova aja atangotuluka mu mtsinje muja nʼkuponda powuma, madzi a mu Yorodani anayambanso kuyenda ngati poyamba mpaka kumasefukira.</para>
  <para style="p">
    <verse number="19" style="v"/>Aisraeli anawoloka Yorodani tsiku lakhumi la mwezi woyamba ndipo anakamanga misasa yawo ku Giligala mbali ya kummawa kwa Yeriko. <verse number="20" style="v"/>Ku Giligala, Yoswa anayimikako miyala khumi ndi iwiri imene anayitenga mu Yorodani ija. <verse number="21" style="v"/>Ndipo iye anati kwa Aisraeli, “Mʼtsogolo muno pamene adzukulu anu adzafunsa makolo awo kuti, ‘Kodi miyala iyi ikutanthauza chiyani?’ <verse number="22" style="v"/>Muzidzawawuza kuti, ‘Aisraeli anawoloka Yorodani pansi pali powuma.’ <verse number="23" style="v"/>Pakuti Yehova Mulungu wanu ndiye anawumitsa Yorodani pamaso panu mpaka inu mutawoloka. Yehova Mulungu wanu anaphwetsa madzi a Yorodani monga mmene anachitira ndi Nyanja Yofiira mpaka ife tinawoloka powuma. <verse number="24" style="v"/>Iye anachita zimenezi kuti anthu onse pa dziko lapansi adziwe kuti dzanja la Yehova ndi lamphamvu, ndi kuti inu muziopa Yehova Mulungu wanu masiku onse.”</para>
  <chapter number="5" style="c"/>
  <para style="s1">Mwambo wa Mdulidwe pa Giligala</para>
  <para style="p">
    <verse number="1" style="v"/>Mafumu onse a Aamori, a kummawa kwa Yorodani ndi mafumu onse a Akanaani a mʼmbali mwa Nyanja anamva momwe Yehova anawumitsira Yorodani pamene Aisraeli ankawoloka. Choncho anachita mantha ndi kutayiratu mtima chifukwa cha Aisraeliwo.</para>
  <para style="p">
    <verse number="2" style="v"/>Tsono Yehova anati kwa Yoswa, “Panga mipeni ya miyala ndipo uchitenso mwambo wa mdulidwe pa Aisraeli.” <verse number="3" style="v"/>Choncho Yoswa anapanga mipeni ya miyala ndi kuchita mdulidwe Aisraeli ku Gibeyati Haaraloti.</para>
  <para style="p">
    <verse number="4" style="v"/>Chifukwa chimene Yoswa anachitira izi ndi ichi: Onse amene anatuluka mʼdziko la Igupto, amuna onse amene anali oyenera kumenya nkhondo anatha kufa mʼchipululu atatuluka mʼdziko la Igupto. <verse number="5" style="v"/>Anthu onse amene anatuluka mʼdziko la Igupto anali atachita mwambo wa mdulidwe, koma onse amene anabadwira mʼchipululu, pa ulendo wochoka ku Igupto, sanachite. <verse number="6" style="v"/>Aisraeli anakhala akuyenda mʼchipululu kwa zaka makumi anayi mpaka amuna onse amene potuluka mʼdziko la Igupto anali a msinkhu woyenera kupita ku nkhondo anamwalira. Iwo anafa chifukwa sanamvere mawu a Yehova. Yehova anawalumbirira kuti sadzalowa konse mʼdziko loyenda mkaka ndi uchi limene analonjeza kwa makolo awo kuti adzatipatsa. <verse number="7" style="v"/>Koma ana awo amene analowa mʼmalo mwawo ndiwo amene Yoswa anawachita mdulidwe popeza sanachite pamene anali pa ulendo wawo mʼchipululu muja. <verse number="8" style="v"/>Atamaliza kuchita mdulidwe uja, anthu onse anakakhala ku misasa yawo kudikira kuti zilonda zipole.</para>
  <para style="p">
    <verse number="9" style="v"/>Kenaka Yehova anati kwa Yoswa, “Kuyambira tsopano anthu a ku Igupto sadzakunyozaninso.” Nʼchifukwa chake malowa anatchedwa Giligala mpaka lero.</para>
  <para style="p">
    <verse number="10" style="v"/>Akupumulabe ku Giligala kuja mʼchigwa cha Yeriko, Aisraeli anachita chikondwerero cha Paska madzulo pa tsiku la 14 la mwezi woyamba womwewo. <verse number="11" style="v"/>Mmawa mwake ndi pamene anayamba kudya zakudya za mʼdziko la Kanaani. Anaphika buledi wopanda yisiti ndi kukazinga tirigu tsiku lomwelo. <verse number="12" style="v"/>Atangodya chakudya cha mʼdzikomo, mana anasiya kugwa, ndipo sanapezekenso. Kuyambira nthawi imeneyo Aisraeli anayamba kudya chakudya cha mʼdziko la Kanaani.</para>
  <para style="s1">Kugwa kwa Makoma a Yeriko</para>
  <para style="p">
    <verse number="13" style="v"/>Tsiku lina pamene Yoswa anali pafupi ndi Yeriko, anakweza maso ake ndipo mwadzidzidzi anaona munthu atayima patsogolo pake ndi lupanga losolola mʼdzanja lake. Yoswa anapita pamene panali munthuyo ndipo anamufunsa kuti, “Kodi uli mbali yathu kapena ya adani athu?”</para>
  <para style="p">
    <verse number="14" style="v"/>Iye anayankha kuti “Sindili mbali iliyonse. Ndabwera monga mkulu wa asilikali a Yehova.” Pomwepo Yoswa anadzigwetsa chafufumimba kupereka ulemu, ndipo anamufunsa, “Kodi mbuye wanga muli ndi uthenga wotani kwa mtumiki wanu?”</para>
  <para style="p">
    <verse number="15" style="v"/>Mkulu wa asilikali a Yehova uja anayankha kuti, “Vula nsapato zako, pakuti wayima pa malo wopatulika.” Ndipo Yoswa anachitadi zimene anawuzidwazo.</para>
  <chapter number="6" style="c"/>
  <para style="p">
    <verse number="1" style="v"/>Tsono mzinda wa Yeriko unali utatsekedwa kuti Aisraeli asalowe. Palibe amene amatuluka kapena kulowa.</para>
  <para style="p">
    <verse number="2" style="v"/>Kenaka Yehova anati kwa Yoswa, “Taona ndapereka Yeriko, pamodzi ndi mfumu yake ndi ankhondo ake mʼmanja mwako. <verse number="3" style="v"/>Tsono iwe pamodzi ndi ankhondo ako onse muzizungulira mzindawu masiku asanu ndi limodzi, kamodzi pa tsiku. <verse number="4" style="v"/>Ansembe asanu ndi awiri, atanyamula malipenga a nyanga za nkhosa zazimuna, akhale patsogolo pa Bokosi la Chipangano. Pa tsiku lachisanu ndi chiwiri mudzazungulire mzindawu kasanu ndi kawiri ansembe akuliza malipenga. <verse number="5" style="v"/>Ansembe adzalize malipenga kosalekeza. Tsono anthu onse akadzamva kuliza kumeneku adzafuwule kwambiri, ndipo makoma a mzindawo adzagwa. Zikadzatero ankhondo adzalowe mu mzindawo.”</para>
  <para style="p">
    <verse number="6" style="v"/>Ndipo Yoswa mwana wa Nuni anayitana ansembe ndipo anawawuza kuti, “Nyamulani Bokosi la Chipangano cha Yehova ndipo ansembe asanu ndi awiri anyamule malipenga. Iwowa akhale patsogolo pake.” <verse number="7" style="v"/>Ndipo analamulira anthu kuti, “Yambani kuyenda! Yendani mozungulira mzinda ndipo ankhondo akhale patsogolo pa Bokosi la Yehova.”</para>
  <para style="p">
    <verse number="8" style="v"/>Mofanana ndi mmene Yoswa anayankhulira kwa anthu aja, ansembe asanu ndi awiri anapita patsogolo pa Bokosi la Chipangano la Yehova akuliza malipenga a nyanga za nkhosa zija, ndipo Bokosi la Chipangano cha Yehova limabwera pambuyo pawo. <verse number="9" style="v"/>Ankhondo amayenda patsogolo pa ansembe amene amayimba malipenga, ndiponso gulu lina pambuyo pa Bokosilo. Nthawi yonseyi nʼkuti malipenga akulira. <verse number="10" style="v"/>Koma Yoswa nʼkuti atalamulira anthu kuti, “Musafuwule, musakweze mawu anu kapena kuyankhula mpaka tsiku limene ndidzakuwuzani kuti mufuwule. Pamenepo mudzafuwule!” <verse number="11" style="v"/>Ansembe onyamula Bokosi la Chipangano la Yehova anazungulira mzindawo kamodzi. Kenaka anthu anabwerera ku msasa wawo kukagona.</para>
  <para style="p">
    <verse number="12" style="v"/>Yoswa anadzuka mmawa tsiku linalo ndipo ansembe ananyamula Bokosi la Yehova. <verse number="13" style="v"/>Ansembe asanu ndi awiri onyamula malipenga asanu ndi awiri anakhala patsogolo pa Bokosi la Yehova akuyimba malipenga. Ankhondo anali patsogolo pawo ndipo gulu lina linatsatira Bokosi la Yehova. Apa nʼkuti malipenga akulira. <verse number="14" style="v"/>Tsiku lachiwiri anazunguliranso mzinda kamodzi ndi kubwerera ku misasa. Iwo anachita izi kwa masiku asanu ndi limodzi.</para>
  <para style="p">
    <verse number="15" style="v"/>Pa tsiku lachisanu ndi chiwiri, anadzuka mʼbandakucha ndipo anazungulira mzindawo kasanu ndi kawiri. Ndi pa tsiku lokhali limene anazungulira mzindawu kasanu ndi kawiri. <verse number="16" style="v"/>Pomwe amazungulira kachisanu ndi chiwiri, ansembe akuliza malipenga mokweza, Yoswa analamulira anthu kuti “Fuwulani pakuti Yehova wakupatsani mzindawu! <verse number="17" style="v"/>Mzindawu ndi zonse zimene zili mʼmenemo muziwononge. Rahabe yekha, mayi wadama, ndi aliyense amene ali pamodzi naye mʼnyumba mwake asaphedwe, chifukwa anabisa anthu odzazonda, amene ife tinawatuma <verse number="18" style="v"/>Koma musatenge kanthu kalikonse koyenera kuwonongedwa. Mukadzangotenga kanthu kalikonse koyenera kuwonongedwa, mudzaputa mavuto, misasa ya Israeli idzawonongedwa. <verse number="19" style="v"/>Zonse za siliva ndi golide, ziwiya zamkuwa ndi zachitsulo, ndi zake za Yehova ndipo ziyenera kukasungidwa mosungiramo chuma chake.”</para>
  <para style="p">
    <verse number="20" style="v"/>Ansembe analiza malipenga. Anthu atamva kulira kwa malipenga, anafuwula kwambiri ndipo makoma a Yeriko anagwa. Choncho ankhondo anabwera ku mzinda uja nawulanda. <verse number="21" style="v"/>Iwo analowa mu mzindawo nawononga ndi lupanga chilichonse chamoyo kuyambira amuna, akazi, ana ndi akulu, ngʼombe, nkhosa ndi abulu.</para>
  <para style="p">
    <verse number="22" style="v"/>Yoswa anawuza anthu awiri amene anakazonda dziko aja kuti, “Pitani ku nyumba ya mkazi wadama uja ndipo mukamutulutse iye pamodzi ndi onse amene ali naye ndipo mukabwere nawo kuno, munamulumbirira.” <verse number="23" style="v"/>Choncho iwo anapita nakatenga Rahabe, abambo ake ndi amayi ake, abale ake ndi onse amene anali naye. Iwo anatulutsa banja lake lonse ndipo analiyika kuseri kwa msasa wa Aisraeli.</para>
  <para style="p">
    <verse number="24" style="v"/>Kenaka iwo anawotcha mzinda wonse ndi chilichonse chimene chinali mʼmenemo, kupatulapo zasiliva ndi zagolide pamodzi ndi ziwiya zamkuwa ndi zachitsulo zimene anakaziyika mʼnyumba yosungiramo chuma cha Yehova. <verse number="25" style="v"/>Koma Yoswa sanaphe Rahabe, mkazi wadamayo pamodzi ndi banja lake ndi onse amene anali naye, chifukwa anabisa anthu amene iye anawatuma kukazonda Yeriko. Zidzukulu zake za Rahabeyo zikukhala pakati pa Aisraeli mpaka lero.</para>
  <para style="p">
    <verse number="26" style="v"/>Pa nthawi imeneyo Yoswa anapereka chenjezo motemberera kuti, “Akhale wotembereredwa pamaso pa Yehova munthu amene adzamangenso mzinda uwu wa Yeriko:</para>
  <para style="q1">“Aliyense amene adzayike maziko ake,</para>
  <para style="q2">mwana wake wamwamuna wachisamba adzafa,</para>
  <para style="q1">aliyense womanga zipata zake</para>
  <para style="q2">mwana wake wamngʼono adzafa.”</para>
  <para style="p">
    <verse number="27" style="v"/>Motero Yehova anali ndi Yoswa, ndipo mbiri yake inafalikira dziko lonse.</para>
  <chapter number="7" style="c"/>
  <para style="s1">Tchimo la Akani</para>
  <para style="p">
    <verse number="1" style="v"/>Koma Aisraeli anachita zachinyengo ndi lamulo lija loti asatenge kalikonse koyenera kuwonongedwa. Akani mwana wa Karimi, mwana wa Zabidi, mwana wa Zera, wa fuko la Yuda anatengako zinthu zina. Choncho Yehova anakwiyira Israeli kwambiri.</para>
  <para style="p">
    <verse number="2" style="v"/>Tsono Yoswa anatuma anthu kuchokera ku Yeriko kukazonda ku mzinda wa Ai umene uli pafupi ndi mzinda wa Beti-Aveni kummawa kwa Beteli, ndipo anawawuza kuti, “Pitani mukazonde chigawochi.” Anthuwo anapitadi kukazonda Ai.</para>
  <para style="p">
    <verse number="3" style="v"/>Atabwera kwa Yoswa, anamuwuza kuti, “Sikofunika kuti apite anthu onse kukathira nkhondo mzinda wa Ai. Mutumizeko anthu 2,000 kapena 3,000 kuti akatenge mzindawo. Musawatume anthu onse kumeneko popeza kuli anthu ochepa.” <verse number="4" style="v"/>Choncho kunapita anthu 3,000. Koma iwo anathamangitsidwa ndi anthu a ku Ai. <verse number="5" style="v"/>Anthu a ku Ai anathamangitsa Aisraeli kuchokera pa chipata cha mzindawo mpaka ku ngwenya ndipo anapha anthu 36. Iwowa anawapha pamene ankatsika phiri. Choncho mitima ya anthu inasweka ndipo analibenso mphamvu.</para>
  <para style="p">
    <verse number="6" style="v"/>Tsono Yoswa anangʼamba zovala zake nagwada nʼkuweramitsa mutu wake pansi patsogolo pa Bokosi la Yehova. Akuluakulu a Israeli nawonso anadzigwetsa pansi ndipo anakhala pomwepo mpaka madzulo atadziwaza fumbi kumutu kwawo. <verse number="7" style="v"/>Ndipo Yoswa anati, “Kalanga ine, Ambuye Wamphamvuzonse chifukwa chiyani munatiwolotsa Yorodani? Kodi mumalinga zotipereka mʼmanja mwa Aamori kuti atiwononge chotere? Kukanakhala kwabwino ife tikanakhala tsidya linalo la Yorodani! <verse number="8" style="v"/>Tsono Ambuye, ine ndinene chiyani, pakuti tsopano Israeli anathamangitsidwa ndi adani ake? <verse number="9" style="v"/>Akanaani ndi anthu ena a dziko lino adzamva zimenezi ndipo adzatizinga ndi kutiwonongeratu. Nanga inu mudzatani ndi dzina lanu lamphamvulo?”</para>
  <para style="p">
    <verse number="10" style="v"/>Koma Yehova anati kwa Yoswa, “Imirira! Chifukwa chiyani wagwada pansi chotere? <verse number="11" style="v"/>Aisraeli achimwa. Iwo aphwanya pangano limene ndinawalamula kuti asunge. Anatengako zinthu zina zofunika kuwonongedwa. Choncho anabako, ananena bodza ndi kuyika zinthu zakubazo pamodzi ndi katundu wawo. <verse number="12" style="v"/>Nʼchifukwa chake Aisraeli sangathe kulimbana ndi adani awo. Iwo anathawa pamaso pa adani awo chifukwa ndiwo oyenera kuwonongedwa. Ine sindikhalanso ndi inu pokhapokha mutawononga chilichonse choyenera kuwonongedwa pakati panu.</para>
  <para style="p">
    <verse number="13" style="v"/>“Nyamuka, ukawawuze anthu kuti, ‘Mudzipatule nokha kukonzekera kuonana nane mawa; pakuti Yehova Mulungu wa Israeli akuti choyenera kuwonongedwa chija chili pakati panu, inu Aisraeli. Simungathe kulimbana ndi adani anu mpaka mutachichotsa.’</para>
  <para style="p">
    <verse number="14" style="v"/>“Mawa mmamawa adzabwere pamaso pa Yehova fuko limodzilimodzi. Fuko limene Yehova adzaliloze lidzabwere patsogolo mbumba imodziimodzi. Tsono mbumba imene Yehova adzayiloze idzabwere patsogolo banja limodzilimodzi. Banja limene Yehova adzaliloze lidzabwere patsogolo munthu mmodzimmodzi. <verse number="15" style="v"/>Iye amene adzagwidwe ndi zinthu zoyenera kuwonongedwazo adzawotchedwa ndi moto, pamodzi ndi banja lake lonse ndi zinthu zake zonse. Iyeyutu wachita chinthu chonyansa pakati pa Aisraeli ndi kuphwanya pangano limene anthu anga anachita ndi Ine!”</para>
  <para style="p">
    <verse number="16" style="v"/>Mmawa mwake Yoswa anabweretsa Israeli fuko limodzilimodzi ndipo fuko la Yuda linalozedwa. <verse number="17" style="v"/>Anabweretsa poyera mbumba zonse za fuko la Yuda, ndipo mbumba ya Zera inagwidwa. Kenaka anatulutsa poyera mabanja onse a mbumba ya Zera ndipo banja la Zabidi linagwidwa. <verse number="18" style="v"/>Potsiriza anatulutsa anthu onse a banja la Zabidi ndipo Akani anagwidwa. Iyeyu anali mwana wa Karimi, mwana wa Zabidi, mwana wa Zera wa fuko la Yuda.</para>
  <para style="p">
    <verse number="19" style="v"/>Ndipo Yoswa anati kwa Akani, “Mwana wanga pereka ulemerero kwa Yehova Mulungu wa Israeli ndipo umuyamike Iye. Ndiwuze zimene wachita, ndipo usandibisire.”</para>
  <para style="p">
    <verse number="20" style="v"/>Akani anayankha kuti, “Zoona! Ine ndachimwira Yehova Mulungu wa Israeli. Chimene ndachita ine ndi ichi: <verse number="21" style="v"/>Ndinaona mwa zinthu zolanda ku nkhondo zija, mkanjo wokongola wa ku Babuloni, makilogalamu awiri a siliva ndiponso golide wolemera theka la kilogalamu. Zimenezi ndinazikhumba ndipo ndinazitenga. Ndazibisa mʼkati mwa tenti yanga, ndipo siliva ali pansi pake.”</para>
  <para style="p">
    <verse number="22" style="v"/>Motero Yoswa anatuma anthu, ndipo anathamanga kupita ku tenti. Anthuwo anakapeza kuti zinthuzo zinabisidwadi mʼtenti yake, ndipo siliva analidi pansi pake. <verse number="23" style="v"/>Iwo anazichotsa zinthuzo mu tenti yake nabwera nazo kwa Yoswa ndi kwa Aisraeli onse ndipo anaziyika pamaso pa Yehova.</para>
  <para style="p">
    <verse number="24" style="v"/>Kenaka Yoswa pamodzi ndi Aisraeli onse anatenga Akani mwana wa Zera pamodzi ndi siliva, mkanjo, golide zimene anapezeka nazo zija. Anatenganso ana ake aamuna ndi aakazi, ngʼombe zake, abulu ndi nkhosa, tenti yake ndi zonse anali nazo, kupita nazo ku chigwa cha Akori. <verse number="25" style="v"/>Yoswa anati “Chifukwa chiyani wabweretsa mavuto awa pa ife? Yehova ndiye abweretse mavuto pa iwe lero.”</para>
  <para style="p">Kenaka Aisraeli onse anaponya miyala Akani, namupha. Anaponyanso miyala banja lake lonse, nʼkulipha. Pambuyo pake anatentha Akani uja, banja lake ndi zonse zimene anali nazo. <verse number="26" style="v"/>Anawunjika mulu waukulu wa miyala pa Akani, imene ilipobe mpaka lero. Nʼchifukwa chake malowa amatchedwa chigwa cha Akori mpaka lero. Ndipo Yehova anachotsa mkwiyo wake.</para>
  <chapter number="8" style="c"/>
  <para style="s1">Kuwonongedwa kwa Mzinda wa Ai</para>
  <para style="p">
    <verse number="1" style="v"/>Kenaka Yehova anati kwa Yoswa, “Usachite mantha kapena kutaya mtima. Tenga gulu lonse la nkhondo, ndipo upite ku Ai. Taona, ndapereka mfumu ya Ai pamodzi ndi anthu ake, mzinda wake ndi dziko lake lonse mʼmanja mwako. <verse number="2" style="v"/>Mzinda wa Ai ndi mfumu yake muchite monga munachita ndi mzinda wa Yeriko ndi mfumu yake, koma katundu wa mumzindamo ndi zoweta mukazitenge ndi kuzisunga kuti zikhale zanu. Mukalalire mzinda wa Ai ndi kuwuthira nkhondo kuchokera kumbuyo.”</para>
  <para style="p">
    <verse number="3" style="v"/>Kotero Yoswa ndi gulu lonse la nkhondo anakonzeka kupita ku Ai. Iye anasankha amuna 30,000 odziwa kumenya nkhondo bwino ndipo anawatumiza usiku <verse number="4" style="v"/>nawapatsa malamulo awa kuti, “Mvetsani bwino; mukabisale kuseri kwa mzindawo. Musakapite patali ndi mzindawo, koma nonsenu mukakhale okonzekera nkhondo. <verse number="5" style="v"/>Ine ndi gulu langa lonse tikayamba kuwuputa mzindawu, ndipo akadzangotuluka kudzalimbana nafe, ife tidzawathawa monga tinachitira poyamba. <verse number="6" style="v"/>Iwo adzatithamangitsa mpaka titawakokera kutali ndi mzindawo, pakuti iwo adzati, ‘Akutithawa monga anachitira poyamba.’ Pamene ife tizidzathawa, <verse number="7" style="v"/>inu mudzatuluke pamene mwabisalapo ndi kulanda mzindawo. Yehova Mulungu wanu adzakupatsani mzindawo. <verse number="8" style="v"/>Mukakawulanda mzindawo mudzawuyatse moto. Mukachite monga mwa mawu a Yehova. Amenewa ndiwo malamulo amene ndakupatsani.”</para>
  <para style="p">
    <verse number="9" style="v"/>Yoswa atawatumiza, anapita ku malo wokabisalakowo ndipo anadikirira kumeneko. Malowa anali pakati pa Beteli ndi Ai, kumadzulo kwa Ai. Koma Yoswa anagona usiku umenewu pakati pa gulu lake lankhondo.</para>
  <para style="p">
    <verse number="10" style="v"/>Mmawa mwake, Yoswa anadzuka nayitana asilikali ake. Tsono iye pamodzi ndi akuluakulu a Aisraeli anatsogola kupita ku Ai. <verse number="11" style="v"/>Gulu lonse la nkhondo limene linali ndi iye linatsogolako ndi kukamanga zithando pafupi ndi mzindawo chakumpoto mopenyana nawo. Pakati pa iwo ndi mzindawo panali chigwa. <verse number="12" style="v"/>Yoswa anali atatenga asilikali 5,000 ndi kuwabisa pakati pa Ai ndi Beteli, kumadzulo kwa mzindawo. <verse number="13" style="v"/>Anakhazika anthuwo mokonzekera nkhondo. Gulu lalikulu la nkhondo linakamanga zithando zawo kumpoto kwa mzinda, ndipo gulu lina linakamanga zithando zawo kumadzulo kwa mzindawo. Usiku umenewo Yoswa anakagona ku chigwa.</para>
  <para style="p">
    <verse number="14" style="v"/>Mfumu ya Ai itaona ankhondo a Yoswa, inachita zinthu mofulumira. Inadzuka mmamawa ndipo inapita pamodzi ndi anthu ake ku malo otsika oyangʼanana ndi Araba kuti akachite nkhondo ndi Aisraeli. Koma iyo sinadziwe kuti ayithira nkhondo kudzera kumbuyo kwa mzindawo. <verse number="15" style="v"/>Yoswa ndi Aisraeli onse anachita ngati agonja ndi kumathawira ku chipululu. <verse number="16" style="v"/>Anthu onse a ku Ai anawuzidwa kuti awapirikitse. Ndipo iwo anapirikitsadi Yoswa uja, ndi kupita kutali ndi mzinda wawo. <verse number="17" style="v"/>Palibe munthu wamwamuna wa mzinda wa Ai kapena wa Beteli amene sanatuluke kukapirikitsa Aisraeli. Iwo anasiya mzinda wosatseka ndi kumapirikitsa Aisraeli.</para>
  <para style="p">
    <verse number="18" style="v"/>Ndipo Yehova anati kwa Yoswa, “Loza mkondo uli mʼdzanja lako ku Ai pakuti ine ndipereka mʼdzanja lanu mzindawo.” Kotero Yoswa analoza mkondowo ku Ai. <verse number="19" style="v"/>Atangotambalitsa dzanja lake, anthu amene anabisala aja ananyamuka msangamsanga pamalo pawo ndi kuthamangira kutsogolo. Iwo analowa mu mzindamo ndi kuwulanda ndipo anawutentha mofulumira.</para>
  <para style="p">
    <verse number="20" style="v"/>Anthu a ku Ai aja atangochewukira mʼmbuyo anaona utsi uli tolotolo. Koma mpata woti athawireko panalibe pakuti Aisraeli amene amathawira ku chipululu anabwerera nayamba kuwathamangitsa. <verse number="21" style="v"/>Yoswa ndi Aisraeli onse ataona kuti obisalira aja alanda mzinda ndipo kuti utsi unali tolotolo, iwo anatembenuka ndi kuyamba kupha anthu a ku Ai. <verse number="22" style="v"/>Nawonso Aisraeli amene anali mu mzindamo anatuluka kudzalimbana ndi anthu a ku Ai. Choncho iwo anazingidwa mbali zonse ndi Aisraeli ndipo onse anaphedwa. Palibe amene anatsala wamoyo kapena wothawa <verse number="23" style="v"/>kupatula mfumu ya ku Ai yokha imene anayigwira nabwera nayo kwa Yoswa.</para>
  <para style="p">
    <verse number="24" style="v"/>Aisraeli aja atatha kupha anthu onse a ku Ai amene anali mʼthengo ndi mʼchipululu kumene anawapirikitsira, onse anabwerera ku Ai ndi kupha onse amene anali mu mzindamo. <verse number="25" style="v"/>Chiwerengero cha anthu onse a ku Ai, amuna ndi akazi, amene anaphedwa pa tsiku limeneli chinali 12,000. <verse number="26" style="v"/>Yoswa sanatsitse dzanja lake limene ananyamula mkondo mpaka ataona kuti onse amene amakhala mu mzinda wa Ai aphedwa. <verse number="27" style="v"/>Tsono Aisraeli anatenga zoweta ndi katundu yense wa anthu ophedwa aja, monga momwe Yehova analamulira Yoswa.</para>
  <para style="p">
    <verse number="28" style="v"/>Pambuyo pake Yoswa anawutentha mzinda wa Ai ndi kuwusiya bwinja monga ulili leromu. <verse number="29" style="v"/>Iye anapachika pa mtengo mfumu ya Ai ndipo anayisiya mpaka madzulo. Pomwe dzuwa linalowa Yoswa analamula kuti akachotse mtembowo ndi kukawutaya ku chipata cha mzindawo. Pamwamba pa mtembowo anawunjikapo mulu waukulu wa miyala. Muluwo ulipobe mpaka lero lino.</para>
  <para style="s1">Kuchitanso Pangano pa Phiri la Ebala</para>
  <para style="p">
    <verse number="30" style="v"/>Ndipo Yoswa anamanga guwa lansembe la Yehova Mulungu wa Israeli pa phiri la Ebala. <verse number="31" style="v"/>Analimanga motsata zimene Mose mtumiki wa Yehova analamulira Aisraeli, ndiponso potsata zomwe zinalembedwa mʼbuku la malamulo a Mose kuti guwa lansembe likhale la miyala yosasemedwa ndi chitsulo. Pa guwalo anapereka kwa Yehova nsembe yopsereza ndi nsembe yachiyanjano. <verse number="32" style="v"/>Kenaka anthu onse akupenya, Yoswa analemba pa miyala chitsanzo cha malamulo amene Mose analemba. <verse number="33" style="v"/>Aisraeli onse, akuluakulu awo, atsogoleri awo ndi oweruza awo, alendo pamodzi ndi mbadwa, anayimirira mbali zonse ziwiri za Bokosi la Chipangano la Yehova, ena uku ena uku moyangʼanana ndi ansembe a Chilevi. Theka la anthu linayima patsogolo pa phiri la Gerizimu ndipo theka lina patsogolo pa phiri la Ebala, monga momwe Mose mtumiki wa Yehova anawalamulira mʼmbuyomo pamene anawapatsa malangizo podalitsa Aisraeli.</para>
  <para style="p">
    <verse number="34" style="v"/>Pambuyo pake Yoswa anawerenga mawu onse a malamulo, madalitso ndi matemberero monga momwe zinalembedwera mʼbuku la malamulo a Mose. <verse number="35" style="v"/>Yoswa anawerenga mawu onse amene Mose analamula, gulu lonse la Israeli limene linasonkhana likumva. Amayi, ana ndi alendo omwe okhala pakati pawo anali pomwepo.</para>
  <chapter number="9" style="c"/>
  <para style="s1">Chinyengo cha Agibiyoni</para>
  <para style="p">
    <verse number="1" style="v"/>Mafumu onse okhala kumadzulo kwa Yorodani atamva zimenezi pamodzi ndi mafumu okhala ku mayiko a ku mapiri, mu zigwa, mʼmbali mwa Nyanja yayikulu mpaka ku Lebanoni (mafumu a Ahiti, Aamori, Akanaani, Aperezi, Ahivi, ndi Ayebusi), <verse number="2" style="v"/>anapangana kuti achite nkhondo ndi Yoswa ndi Israeli.</para>
  <para style="p">
    <verse number="3" style="v"/>Koma Ahivi ena a ku Gibiyoni atamva zomwe Yoswa anachitira mizinda ya Yeriko ndi Ai, <verse number="4" style="v"/>anaganiza zochita zachinyengo. Anapita nasenzetsa abulu awo chakudya mʼmatumba akalekale ndiponso matumba a vinyo achikopa ongʼambikangʼambika. <verse number="5" style="v"/>Anthuwa anavala nsapato zakutha ndi zazigamba ndiponso anavala sanza. Buledi wawo yense anali wowuma ndi wowola. <verse number="6" style="v"/>Ndipo anapita kwa Yoswa ku msasa ku Giligala ndikumuwuza kuti, pamodzi ndi Aisraeli onse, “Ife tachokera ku dziko lakutali, ndipo tikufuna kuti muchite mgwirizano ndi ife.”</para>
  <para style="p">
    <verse number="7" style="v"/>Koma Aisraeli anayankha Ahiviwo kuti, “Mwinatu inu mukukhala pafupi ndi ife. Tsono ife tingachite bwanji mgwirizano ndi inu?”</para>
  <para style="p">
    <verse number="8" style="v"/>Iwo anati kwa Yoswa, “Ife ndife akapolo anu.”</para>
  <para style="p">Tsono Yoswa anawafunsa kuti, “Inu ndinu yani ndipo mukuchokera kuti?”</para>
  <para style="p">
    <verse number="9" style="v"/>Iwo anayankha kuti, “Akapolo anufe tachokera ku dziko lakutali chifukwa tamva za Yehova Mulungu wanu. Tamva mbiri yonse ya zimene Iye anachita ku Igupto, <verse number="10" style="v"/>ndi zonse zimene anachita kwa mafumu awiri a Aamori kummawa kwa Yorodani, mfumu Sihoni ya Hesiboni ndi Ogi mfumu ya Basani amene amalamulira ku Asiteroti. <verse number="11" style="v"/>Tsono akuluakulu athu ndi onse amene akukhala mʼdziko lathu anati kwa ife. Tengani chakudya cha pa ulendo wanu. Pitani mukakumane nawo ndipo mukati kwa iwo, ‘Ife ndife akapolo anu, ndipo tikufuna kuti mugwirizane nafe za mtendere.’ ” <verse number="12" style="v"/>Buledi wathuyu anali wotentha pamene timanyamuka ku mudzi kubwera kwa inu. Koma tsopano taonani ali gwaa ndiponso wawola. <verse number="13" style="v"/>Zikopa zimene tinathiramo vinyozi zinali zatsopano, koma taonani zathetheka. Zovala zathu ndi nsapato zathu zatha chifukwa cha kutalika kwa ulendo.</para>
  <para style="p">
    <verse number="14" style="v"/>Aisraeli anatengako chakudya chawo koma sanafunse kwa Yehova. <verse number="15" style="v"/>Choncho Yoswa anapangana nawo za mtendere kuti sadzawapha, ndipo atsogoleri a gulu anavomereza pochita lumbiro.</para>
  <para style="p">
    <verse number="16" style="v"/>Patatha masiku atatu atachita mgwirizano wa mtendere ndi Agibiyoni, Aisraeli anamva kuti anali anansi awo, anthu amene amakhala nawo pafupi. <verse number="17" style="v"/>Tsono Aisraeli ananyamuka ulendo ndipo tsiku lachitatu anafika ku mizinda ya Gibiyoni, Kefira, Beeroti ndi Kiriati-Yearimu. <verse number="18" style="v"/>Koma Aisraeli sanawaphe anthuwo chifukwa atsogoleri awo anali atalonjeza mʼdzina la Yehova Mulungu wa Israeli za Agibiyoniwo.</para>
  <para style="p">Koma anthu onse anatsutsana ndi atsogoleriwo. <verse number="19" style="v"/>Koma atsogoleriwo anayankha kuti, “Ife tinawalonjeza mʼdzina la Yehova, Mulungu wa Israeli, ndipo tsopano sitingawaphe. <verse number="20" style="v"/>Chimene tidzachita nawo ndi ichi: Tidzawasiya akhale ndi moyo kuti mkwiyo wa Yehova usatigwere chifukwa chophwanya lonjezo limene tinawalonjeza.” <verse number="21" style="v"/>Anapitiriza kunena kuti “Asiyeni akhale ndi moyo, komabe akhale otidulira mitengo ndi kutitungira madzi ogwiritsa ntchito pa chipembedzo.” Lonjezo la atsogoleriwo linasungidwa.</para>
  <para style="p">
    <verse number="22" style="v"/>Kenaka Yoswa anayitanitsa Agibiyoni aja nawafunsa kuti, “Chifukwa chiyani inu munatinyenga ponena kuti mumachokera kutali pamene zoona zake nʼzoti mumakhala pafupi pomwe pano? <verse number="23" style="v"/>Tsopano popeza mwachita izi, Mulungu wakutembererani ndipo palibe wina mwa inu amene akhale mfulu. Nthawi zonse inu muzidzatidulira nkhuni ndi kutitungira madzi ku Nyumba ya Yehova.”</para>
  <para style="p">
    <verse number="24" style="v"/>Iwo anayankha Yoswa kuti, “Ife akapolo anufe tinachita zimenezi chifukwa tinamva bwino lomwe kuti Yehova Mulungu wanu analamula Mose mtumiki wake kuti adzakupatsani dziko lonseli ndi kuti anthu onse okhalamo adzaphedwe. Tsono ife tinachita mantha aakulu ndipo tinachita zimenezi pofuna kupulumutsa miyoyo yathu. <verse number="25" style="v"/>Tsopanotu ife tili mʼmanja mwanu, ndipo inu chitani nafe monga kukukomerani.”</para>
  <para style="p">
    <verse number="26" style="v"/>Tsono Yoswa anawapulumutsa mʼmanja mwa Aisraeli ndipo sanawaphe. <verse number="27" style="v"/>Kuyambira tsiku limenelo Agibiyoni aja anasanduka odula nkhuni zaguwa lansembe la Yehova ndiponso otunga madzi. Mpaka lero lino iwo akuchitabe zimenezi kulikonse kumene Yehova anasankha.</para>
  <chapter number="10" style="c"/>
  <para style="s1">Kuyimitsidwa kwa Dzuwa</para>
  <para style="p">
    <verse number="1" style="v"/>Adoni-Zedeki mfumu ya ku Yerusalemu inamva kuti Yoswa wagonjetsa ndi kuwononga kotheratu mzinda wa Ai pamodzi ndi mfumu yake, monga anachitira ndi Yeriko ndi mfumu yake. Inamvanso kuti anthu a ku Gibiyoni anachita pangano la mtendere ndi Israeli ndipo amakhala pakati pawo. <verse number="2" style="v"/>Choncho iye ndi anthu ake anachita mantha aakulu, chifukwa Gibiyoni unali mzinda waukulu kwambiri, monga mzinda uliwonse wokhala ndi mfumu. Unali waukulu ndipo ankhondo ake anali olimba mtima. <verse number="3" style="v"/>Chotsatira chake Adoni-Zedeki mfumu ya Yerusalemu inatuma uthenga kwa Hohamu mfumu ya Hebroni, Piramu mfumu ya Yarimuti, Yafiya mfumu ya Lakisi ndi Debri mfumu ya Egiloni. <verse number="4" style="v"/>Iye anatumiza mawu kuti, “Bwerani mudzandithandize kumenyana ndi Gibiyoni, chifukwa anthu ake achita pangano la mtendere ndi Yoswa ndi Aisraeli.”</para>
  <para style="p">
    <verse number="5" style="v"/>Mafumu asanu a Aamori aja, mfumu ya Yerusalemu, mfumu ya Hebroni, mfumu ya Yarimuti, mfumu ya Lakisi ndi mfumu ya Egiloni, anagwirizana. Iwo anasonkhanitsa ankhondo awo nazungulira mzinda wa Gibiyoni ndi kuwuthira nkhondo.</para>
  <para style="p">
    <verse number="6" style="v"/>Koma anthu a ku Gibiyoni anatumiza uthenga kwa Yoswa ku misasa ya ku Giligala nati, “Musawataye anthu anu! Bwerani msanga mudzatipulumutse! Dzatithandizeni chifukwa mafumu a Aamori ochokera ku dziko la ku mapiri agwirizana kuti adzatithire nkhondo.”</para>
  <para style="p">
    <verse number="7" style="v"/>Choncho Yoswa ananyamuka kuchoka ku Giligala ndi gulu lake la ankhondo pamodzi ndi anthu ake olimba mtima. <verse number="8" style="v"/>Yehova anati kwa Yoswa, “Usawaope, Ine ndawapereka mʼdzanja lako. Palibe ndi mmodzi mwa amenewa amene adzalimbe.”</para>
  <para style="p">
    <verse number="9" style="v"/>Atayenda usiku wonse kuchokera ku Giligala, Yoswa anawathira nkhondo mwadzidzidzi. <verse number="10" style="v"/>Yehova anachititsa mantha adani aja atangoona gulu lankhondo la Israeli. Choncho Aisraeli anagonjetsa Aamori ku Gibiyoni ndipo anawathamangitsa mu msewu wopita ku Beti-Horoni ndi kuwapha njira yonse yopita ku Azeka ndi Makeda. <verse number="11" style="v"/>Pamene ankathawa pamaso pa Israeli pa njira yochokera ku Beti-Horoni mpaka ku Azeka, Yehova anawagwetsera matalala akuluakulu kuchokera kumwamba ndipo ambiri mwa iwo anafa ndi matalala kuposa amene anaphedwa ndi lupanga la Israeli.</para>
  <para style="p">
    <verse number="12" style="v"/>Pa tsiku limene Yehova anapereka Aamori mʼmanja mwa Israeli, Yoswa ananena kwa Yehova pamaso pa Israeli kuti,</para>
  <para style="q1">“Iwe dzuwa, ima pamwamba pa Gibiyoni,</para>
  <para style="q2">mwezi ima pamwamba pa chigwa cha Ayaloni.”</para>
  <para style="q1">
    <verse number="13" style="v"/>Choncho dzuwa linayima,</para>
  <para style="q2">mwezinso unayima,</para>
  <para style="q2">mpaka dziko la Israeli litagonjetsa adani ake.</para>
  <para style="m">Zimenezi zalembedwa mʼbuku la Yasari.</para>
  <para style="p">Dzuwa linayima pamodzimodzi pakati pa thambo mlengalenga, osayendanso kwa tsiku lathunthu. <verse number="14" style="v"/>Sipanakhaleponso tsiku ngati limeneli kuyambira kale, tsiku limene Yehova anamvera munthu. Izi zinatero chifukwa Yehova ankamenyera nkhondo Aisraeli.</para>
  <para style="p">
    <verse number="15" style="v"/>Kenaka Yoswa anabwerera pamodzi ndi Aisraeli onse ku misasa ku Giligala.</para>
  <para style="s1">Kuphedwa kwa Mafumu Asanu a Aamori</para>
  <para style="p">
    <verse number="16" style="v"/>Mafumu asanu aja anathawa ndi kukabisala ku phanga la Makeda. <verse number="17" style="v"/>Koma Yoswa anamva kuti mafumu asanu awapeza akubisala ku phanga la Makeda. <verse number="18" style="v"/>Tsono Yoswa analamula kuti, “Mugubuduzire miyala ikuluikulu pa khomo la phangalo, ndipo muyike anthu ena kuti azilondera. <verse number="19" style="v"/>Koma inu musakhaleko! Thamangitsani adani anu, muwathire nkhondo kuchokera kumbuyo ndipo musawalole kuti akafike ku mizinda yawo, pakuti Yehova Mulungu wanu wawapereka mʼmanja mwanu.”</para>
  <para style="p">
    <verse number="20" style="v"/>Kotero Yoswa ndi Aisraeli anapha anthu aja, kupatulapo ochepa amene anathawa nakabisala ku mizinda yawo. <verse number="21" style="v"/>Kenaka gulu lonse la ankhondo linabwerera bwinobwino kwa Yoswa ku misasa ya ku Makeda, palibe aliyense mu mzindamo amene anaputanso Aisraeli.</para>
  <para style="p">
    <verse number="22" style="v"/>Yoswa anati, “Tsekulani khomo la phangalo ndipo muwabweretse kwa ine mafumu asanuwo.” <verse number="23" style="v"/>Pamenepo mafumu asanu aja anatulutsidwa, mfumu ya ku Yerusalemu, mfumu ya ku Hebroni, mfumu ya ku Yarimuti, mfumu ya ku Lakisi, ndi mfumu ya ku Egiloni. <verse number="24" style="v"/>Atabwera nawo kwa Yoswa, iye anayitana Aisraeli onse. Ndipo analamula akuluakulu ake amene anapita naye limodzi kuti, “Bwerani kuno ndipo apondeni pakhosi mafumuwa.”</para>
  <para style="p">
    <verse number="25" style="v"/>Yoswa anawawuza kuti, “Musaope kapena kutaya mtima. Khalani amphamvu ndi olimba mtima popeza umo ndi mmene Yehova adzachitire ndi adani anu onse amene mudzamenyana nawo.” <verse number="26" style="v"/>Kenaka Yoswa anawabaya ndi kuwapha mafumuwo ndipo anawapachika pa mitengo isanu ndipo anakhala pamenepo mpaka madzulo.</para>
  <para style="p">
    <verse number="27" style="v"/>Dzuwa litalowa, Yoswa analamula kuti awachotse pa mitengo ija ndi kuwaponya mʼphanga limene ankabisalamo. Pa khomo pa phangalo anayikapo miyala ikuluikulu imene ilipo mpaka lero.</para>
  <para style="p">
    <verse number="28" style="v"/>Tsiku lomwelo Yoswa analanda mzinda wa Makeda. Iye anapha anthu a mu mzindamo ndi mfumu yake ndipo sanasiye aliyense wamoyo. Yoswa anachita ndi mfumu ya ku Makeda monga anachitira ndi mfumu ya Yeriko.</para>
  <para style="s1">Agonjetsa Mizinda ya Kummwera</para>
  <para style="p">
    <verse number="29" style="v"/>Kenaka Yoswa ndi Aisraeli onse anapitirira kuchokera ku Makeda nakafika ku Libina ndi kuthira nkhondo mzindawo. <verse number="30" style="v"/>Yehova anaperekanso mzindawo ndi mfumu yake mʼmanja mwa Aisraeli. Ndipo Yoswa anapha onse amene anali mu mzindamo. Palibe amene anatsala wamoyo. Ndipo Yoswa anachita ndi mfumu ya Libina monga anachitira ndi mfumu ya Yeriko.</para>
  <para style="p">
    <verse number="31" style="v"/>Kenaka Yoswa ndi Aisraeli onse anapitirira kuchokera ku Libina kupita ku Lakisi. Iye anazungulira mzindawo ndi kuwuthira nkhondo. <verse number="32" style="v"/>Yehova anapereka Lakisi kwa Israeli; ndipo Yoswa anawulanda pa tsiku lachiwiri. Monga anachita ndi mzinda wa Libina, Yoswa anapha anthu onse okhala mu mzinda wa Lakisi, ndipo palibe amene anatsala ndi moyo. <verse number="33" style="v"/>Nthawi imeneyi nʼkuti Horamu mfumu ya Gezeri itabwera kudzathandiza Lakisi koma Yoswa anamugonjetsa pamodzi ndi asilikali ake ndipo palibe anatsala wamoyo.</para>
  <para style="p">
    <verse number="34" style="v"/>Kenaka Yoswa ndi Aisraeli onse anapitirira kuchokera ku Lakisi nakafika ku Egiloni. Iwo anazungulira mzindawo ndi kuwuthira nkhondo. <verse number="35" style="v"/>Anawulanda tsiku lomwelo ndipo anapha aliyense amene anali mu mzindawo monga momwe anachitira ku Lakisi.</para>
  <para style="p">
    <verse number="36" style="v"/>Kenaka Yoswa ndi Aisraeli onse anachoka ku Egiloni nakafika ku Hebroni ndi kukawuthira nkhondo. <verse number="37" style="v"/>Iwo analanda mzindawo napha ndi lupanga mfumu yake pamodzi ndi onse amene ankakhala mʼmenemo. Monga anachita ndi mzinda wa Egiloni, kuti sanasiye aliyense ndi moyo, anachitanso chimodzimodzi ndi mzinda wa Hebroni.</para>
  <para style="p">
    <verse number="38" style="v"/>Pambuyo pake Yoswa ndi Aisraeli onse anatembenukira mzinda wa Debri ndi kukawuthira nkhondo. <verse number="39" style="v"/>Iwo analanda mzindawo ndi midzi ndi kupha mfumu yake pamodzi ndi onse okhala mʼmenemo. Anachita ndi mzinda wa Debri pamodzi ndi mfumu yake zofanana ndi zimene anachita ndi mzinda wa Libina ndi wa Hebroni.</para>
  <para style="p">
    <verse number="40" style="v"/>Motero Yoswa anagonjetsa dziko lonselo. Anapha mafumu onse a dera la kumapiri, dera la kummawa, dera la kumadzulo mʼmphepete mwa phiri, ndiponso dera la ku magomo, kummwera. Iye sanasiye wina aliyense wamoyo. Anapha onse amene anali moyo monga momwe Yehova Mulungu wa Israeli analamulira. <verse number="41" style="v"/>Yoswa anawagonjetsa iwo kuyambira ku Kadesi Barinea mpaka ku Gaza, ndiponso kuchokera ku chigawo chonse cha Goseni mpaka ku Gibiyoni. <verse number="42" style="v"/>Yoswa anagonjetsa mafumu onsewa ndi kulanda dziko lawo kamodzinʼkamodzi chifukwa Yehova Mulungu wa Israeli anawamenyera nkhondo.</para>
  <para style="p">
    <verse number="43" style="v"/>Pambuyo pake Yoswa ndi Aisraeli onse anabwerera ku misasa yawo ku Giligala.</para>
  <chapter number="11" style="c"/>
  <para style="s1">Kugonjetsedwa kwa Mafumu a Kumpoto</para>
  <para style="p">
    <verse number="1" style="v"/>Yabini, mfumu ya Hazori, inamva zimene zinachitikazi. Tsono inatumiza uthenga kwa Yobabu mfumu ya Madoni, ndiponso kwa mafumu a ku Simironi ndi Akisafu. <verse number="2" style="v"/>Inatumizanso uthenga kwa mafumu a kumpoto, kumapiri, ndi mʼchigwa cha Yorodani kummwera kwa nyanja ya Kinereti, ndiponso kumadzulo mʼmbali mwa nyanja pafupi ndi Dori. <verse number="3" style="v"/>Inatumizanso uthenga kwa Akanaani amene ankakhala kummawa ndi kumadzulo kwa Yorodani. Uthenga unapitanso kwa Aamori, Ahiti, Aperezi ndi Ayebusi amene amakhala mʼdziko la ku mapiri ndiponso kwa Ahivi amene ankakhala mʼmunsi mwa phiri la Herimoni ku chigwa cha Mizipa. <verse number="4" style="v"/>Mafumuwo anabwera pamodzi ndi ankhondo awo onse. Gulu la ankhondo linali lalikulu ngati mchenga wa mʼmbali mwa nyanja. Analinso ndi akavalo ndi magaleta ambiri. <verse number="5" style="v"/>Mafumu onsewa anasonkhana pamodzi ndipo anamanga misasa yawo ku mtsinje wa Meromu, kuti amenyane ndi Israeli.</para>
  <para style="p">
    <verse number="6" style="v"/>Yehova anati kwa Yoswa, “Usawaope chifukwa mawa nthawi ngati yomwe ino ndidzawapereka kuti muwaphe. Akavalo awo muwadule matsinde ndipo magaleta awo muwatenthe ndi moto.”</para>
  <para style="p">
    <verse number="7" style="v"/>Kotero Yoswa pamodzi ndi gulu lonse la nkhondo anafika kwa adani awo aja ku mtsinje wa Meromu modzidzimutsa ndi kuwathira nkhondo. <verse number="8" style="v"/>Yehova anawapereka mʼmanja mwa Israeli mwakuti anawagonjetseratu ndi kuwapirikitsa njira yonse mpaka ku Sidoni Wamkulu ndi ku Misirefoti Maimu, ndiponso kummawa ku chigwa cha Mizipa. Onse anaphedwa popanda wopulumuka. <verse number="9" style="v"/>Yoswa anawachita zimene Yehova analamula. Iye anadula matsinde a akavalo awo ndi kutentha magaleta awo.</para>
  <para style="p">
    <verse number="10" style="v"/>Pambuyo pake Yoswa anabwera nalanda mzinda wa Hazori ndi kupha mfumu yake. (Nthawi imeneyo mzinda wa Hazori unali wopambana mizinda ina yonse). <verse number="11" style="v"/>Anapha aliyense wa mu mzindamo popanda wotsala wamoyo, ndipo mzinda wa Hazori anawutentha ndi moto.</para>
  <para style="p">
    <verse number="12" style="v"/>Yoswa analanda mizinda yonse ndi mafumu ake. Anthu onse anaphedwa ndi lupanga monga momwe analamulira Mose, mtumiki wa Yehova. <verse number="13" style="v"/>Israeli sanatenthe mizinda yomangidwa pa zitunda, kupatula mzinda wa Hazori, umene Yoswa anawutentha. <verse number="14" style="v"/>Aisraeli anatenga zinthu zonse za mʼmizindayi pamodzi ndi ziweto kuti zikhale zawo, koma anapha anthu onse ndi lupanga osasiyako ndi mmodzi yemwe wamoyo. <verse number="15" style="v"/>Monga momwe Yehova analamulira mtumiki wake Mose, nayenso Mose analamulira Yoswa ndipo Yoswa anachita chilichonse chimene Yehova analamulira Mose.</para>
  <para style="p">
    <verse number="16" style="v"/>Kotero Yoswa analanda dziko lonse: dziko la ku mapiri, dera lonse la Negevi, chigawo chonse cha Goseni, ndi chigwa chake chonse, chigwa cha Yorodani, dziko lonse la lamapiri la Israeli pamodzi ndi chigwa chake chomwe. <verse number="17" style="v"/>Dziko lolandidwalo linayambira ku phiri la Halaki limene linali ku Seiri mpaka ku Baala-Gadi mʼchigwa cha Lebanoni, kumunsi kwa phiri la Herimoni. Yoswa anagwira ndi kupha mafumu a dziko lonselo <verse number="18" style="v"/>atachita nawo nkhondo kwa nthawi yayitali. <verse number="19" style="v"/>Palibe ngakhale ndi mfumu imodzi yomwe imene inachita mgwirizano wa mtendere ndi Aisraeli kupatula Ahivi okhala ku Gibiyoni. Koma mizinda ina yonse anachita kuyigonjetsa pa nkhondo. <verse number="20" style="v"/>Yehova anali atawumitsa mitima yawo kuti alimbane ndi Aisraeli kuti aphedwe popanda kuchitiridwa chifundo. Izi ndi zimene Yehova analamula Mose kuti zichitidwe.</para>
  <para style="p">
    <verse number="21" style="v"/>Pa nthawi imeneyi Yoswa anapita kukawononga Aanaki okhala mʼdziko lija la ku mapiri ku Hebroni, Debri, Anabu komanso madera onse a ku mapiri a Yuda ndi Israeli. Yoswa anawawononga onse pamodzi ndi mizinda yawo. <verse number="22" style="v"/>Palibe ndi mmodzi yemwe amene anatsalako mʼdziko lonse la Israeli; komabe ku Gaza, ku Gati ndi Asidodi kokha ndi kumene anatsalako pangʼono. <verse number="23" style="v"/>Choncho Yoswa anagonjetsa dziko lonse monga momwe Yehova analamulira Mose. Tsono Yoswa analipereka kwa Aisraeli kuti likhale lawo, fuko lililonse gawo lake.</para>
  <para style="p">Anthu onse anapumula, osamenyanso nkhondo.</para>
  <chapter number="12" style="c"/>
  <para style="s1">Mayina a Mafumu Ogonjetsedwa</para>
  <para style="p">
    <verse number="1" style="v"/>Aisraeli anagonjetsa dziko lonse la kummawa kwa Yorodani, kuyambira ku chigwa cha Arinoni mpaka ku phiri la Herimoni pamodzi ndi dera lonse la kummawa kwa Araba. Iwo anatenga dzikoli kukhala lawo, ndipo mafumu a dzikoli anali awa:</para>
  <para style="b"/>
  <para style="m">
    <verse number="2" style="v"/>Sihoni mfumu ya Aamori,</para>
  <para style="mi">amene ankakhala mu Hesiboni. Iye analamulira kuyambira ku Aroeri mzinda umene uli mʼmphepete mwa mtsinje wa Arinoni, mpaka ku mtsinje wa Yaboki, umene uli mʼmalire mwa Aamori, kuphatikizanso theka la dziko la Giliyadi. <verse number="3" style="v"/>Iye ankalamuliranso dera la chigwa cha Yorodani kuyambira ku Nyanja ya Kinereti, kummawa ndi kumatsika mpaka ku Beti-Yesimoti, mzinda umene unali kummawa kwa Nyanja ya Mchere ndi kutsikabe kummwera mpaka pa tsinde pa phiri la Pisiga.</para>
  <para style="b"/>
  <para style="m">
    <verse number="4" style="v"/>Ogi mfumu ya mzinda wa Basani,</para>
  <para style="mi">amene anali mmodzi mwa otsala mwa Arefaimu. Iye ankakhala ku Asiteroti ndi Ederi. <verse number="5" style="v"/>Dera la ufumu wake linafika ku phiri la Herimoni, ku Saleka ndi dziko lonse la Basani mpaka ku malire ndi anthu a ku Gesuri Makati. Ufumu wake unaphatikizanso theka la Giliyadi mpaka ku malire a mfumu Sihoni ya ku Hesiboni.</para>
  <para style="b"/>
  <para style="p">
    <verse number="6" style="v"/>Mose mtumiki wa Yehova ndi Aisraeli anawagonjetsa ndipo anapereka dziko lawo kwa anthu a fuko la Rubeni, fuko la Gadi ndi theka la fuko la Manase kuti chikhale cholowa chawo.</para>
  <para style="b"/>
  <para style="p">
    <verse number="7" style="v"/>Yoswa ndi Aisraeli onse anagonjetsa mafumu onse okhala kumadzulo kwa mtsinje wa Yorodani kuyambira ku Baala-Gadi, ku chigwa cha Lebanoni mpaka ku phiri la Halaki, kumapita cha ku Seiri. Yoswa anagawira dzikolo mafuko a Israeli kuti likhale cholowa chawo. <verse number="8" style="v"/>Dziko limeneli linali dera la ku mapiri, chigwa cha kumadzulo, chigwa cha Yorodani, ku matsitso a kummawa, ndi dziko la chipululu la kummwera. Amene ankakhala mʼdzikoli anali Ahiti, Aamori, Akanaani, Aperezi, Ahivi ndi Ayebusi. Mafumu ake anali awa:</para>
  <para style="b"/>
  <table>
    <row style="tr">
      <cell style="tc1" align="start">
        <verse number="9" style="v"/>mfumu ya Yeriko </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Ai (kufupi ndi Beteli </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="10" style="v"/>mfumu ya Yerusalemu </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Hebroni </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="11" style="v"/>mfumu ya Yarimuti </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Lakisi </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="12" style="v"/>mfumu ya Egiloni </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Gezeri </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="13" style="v"/>mfumu ya Debri </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Gederi </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="14" style="v"/>mfumu ya Horima </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Aradi </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="15" style="v"/>mfumu ya Libina </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Adulamu </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="16" style="v"/>mfumu ya Makeda </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Beteli </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="17" style="v"/>mfumu ya Tapuwa </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Heferi </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="18" style="v"/>mfumu ya Afeki </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Lasaroni </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="19" style="v"/>mfumu ya Madoni </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Hazori </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="20" style="v"/>mfumu ya Simuroni Meroni </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Akisafu </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="21" style="v"/>mfumu ya Taanaki </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Megido </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="22" style="v"/>mfumu ya Kadesi </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Yokineamu ku Karimeli </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="23" style="v"/>mfumu ya Dori ku Nafoti Dori </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">mfumu ya Goyini ku Giligala </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start">
        <verse number="24" style="v"/>mfumu ya Tiriza </cell>
      <cell style="tcr2" align="end">imodzi</cell>
    </row>
    <row style="tr">
      <cell style="tc1" align="start"> </cell>
      <cell style="tcr2" align="end">mafumu onse pamodzi analipo 31.</cell>
    </row>
  </table>
  <chapter number="13" style="c"/>
  <para style="s1">Mayiko Otsala Oyenera Kulandidwa</para>
  <para style="p">
    <verse number="1" style="v"/>Yoswa atakalamba Yehova anamuwuza kuti, Iwe tsopano wakalamba kwambiri, koma dziko losalandidwa lilipobe lalikulu.</para>
  <para style="b"/>
  <para style="mi">
    <verse number="2" style="v"/>“Madera amene atsala ndi awa: chigawo chonse cha Afilisti ndi Agesuri <verse number="3" style="v"/>kuchokera ku mtsinje wa Sihori kummawa kwa Igupto mpaka kumpoto kwa dziko la Ekroni. Madera onse amawerengedwa kuti ndi a Akanaani ngakhale amalamulidwa ndi mafumu asanu a Afilisti a ku Gaza, Asidodi, Asikeloni, Gati, Ekroni ndi Agiti, komanso ku Avimu ku chigawo cha kumpoto. <verse number="4" style="v"/>Dziko lina la Akanaani ndi Ameara limene lili mʼmanja mwa Asidoni mpaka ku Afeki, dziko limene linachitana malire ndi dziko la Aamori. <verse number="5" style="v"/>Palinso dziko lonse la Gebala ndi Lebanoni cha kummawa kuyambira ku Baala-Gadi pa tsinde pa phiri la Herimoni mpaka ku Lebo Hamati.</para>
  <para style="b"/>
  <para style="p">
    <verse number="6" style="v"/>“Palinso anthu okhala mʼchigawo cha ku mapiri kuchokera ku Lebanoni mpaka ku Misirefoti-Maimu, Ine ndidzawapirikitsa pamene Aisraeli azidzalowa. Tsono uwagawire Aisraeli dziko limeneli kuti likhale cholowa chawo monga momwe ndakulamulira. <verse number="7" style="v"/>Tsopano ugawire dziko limeneli mafuko asanu ndi anayi ndiponso theka la fuko la Manase, kuti likhale cholowa chawo.”</para>
  <para style="s1">Kugawidwa kwa Dziko la Kummawa kwa Yorodani</para>
  <para style="m">
    <verse number="8" style="v"/>Anthu a fuko la Rubeni ndi fuko la Gadi pamodzi ndi theka lina la fuko la Manase analandira kale cholowa chawo chimene Mose mtumiki wa Yehova anawapatsa. Cholowa chawocho chinali kummawa kwa mtsinje wa Yorodani.</para>
  <para style="mi">
    <verse number="9" style="v"/>Dziko lawolo linayambira ku Aroeri mzinda umene uli pafupi ndi chigwa cha Arinoni, ndiponso mzinda umene uli pakati pa chigwacho. Dzikolo linkaphatikizanso dera lonse lokwera kuyambira ku Medeba mpaka ku Diboni. <verse number="10" style="v"/>Linkaphatikizanso mizinda yonse ya mfumu Sihoni ya Aamori, imene inkalamulira mu Hesiboni, mpaka ku malire a Aamoni. <verse number="11" style="v"/>Dzikoli linaphatikizanso Giliyadi, dziko la anthu a ku Gesuri ndi Maaka, phiri lonse la Herimoni ndi dziko lonse la Basani mpaka ku Saleka. <verse number="12" style="v"/>Linaphatikizanso dziko la mfumu Ogi ya ku Basani imene imalamulira kuchokera ku Asiteroti ndi Ederi. Iye yekha ndiye anali mfumu ya Arefaimu amene anapulumuka. Mose anali atawagonjetsa anthu amenewa ndi kuwathamangitsira kutali. <verse number="13" style="v"/>Koma Aisraeli sanathamangitse anthu a ku Gesuri ndi Maaka, kotero iwowa amakhalabe pakati pawo mpaka lero.</para>
  <para style="b"/>
  <para style="p">
    <verse number="14" style="v"/>Koma Mose sanapereke dziko kwa fuko la Alevi popeza zopereka zopatulika zimene anthu ankapereka kwa Yehova, Mulungu wa Israeli, ndizo zinali cholowa chawo monga Yehova anawalonjezera.</para>
  <para style="b"/>
  <para style="m">
    <verse number="15" style="v"/>Mose anapereka gawo lina la dziko kwa mabanja a fuko la Rubeni.</para>
  <para style="mi">
    <verse number="16" style="v"/>Dziko lawo linayambira ku Aroeri mzinda umene uli pafupi ndi chigwa cha Arinoni, mʼmudzi wa pakati pa chigwa, ndiponso dera lonse lokwera mpaka ku Medeba. <verse number="17" style="v"/>Dzikolo linaphatikizanso Hesiboni ndi mizinda yake yonse, komanso mizinda monga Diboni, Bamoti Baala, Beti-Baala-Meoni, <verse number="18" style="v"/>Yahaza, Kedemoti, Mefaati. <verse number="19" style="v"/>Kiriataimu, Sibima, Zereti-Sahari, pa phiri limene lili mʼchigwa, <verse number="20" style="v"/>Beti-Peori, ku matsitso a Pisiga, ndiponso Beti-Yesimoti. <verse number="21" style="v"/>Dzikolo linaphatikizanso mizinda yonse ya ku madera okwera ndiponso dziko lonse la mfumu Sihoni ya Aamori amene ankalamulira kuchokera ku Hesiboni. Mose anamugonjetsa iye pamodzi ndi mafumu a Amidiyani awa: Evi, Rekemu, Zuri, Huri ndi Reba, mafumu amene anagwirizana ndi Sihoni. Onsewa analamulira dzikolo ngati nduna za Sihoni. <verse number="22" style="v"/>Kuwonjezera pa amene anaphedwa ndi nkhondo, Aisraeli anapha ndi lupanga Balaamu mwana wa Beori, amene amachita za matsenga. <verse number="23" style="v"/>Malire a fuko la Rubeni anali mtsinje wa Yorodani. Mizinda imeneyi pamodzi ndi midzi yake zinapatsidwa kwa mabanja a fuko la Rubeni kuti akhale cholowa chawo.</para>
  <para style="b"/>
  <para style="m">
    <verse number="24" style="v"/>Dera limene Mose anapereka kwa mabanja a fuko la Gadi ndi ili:</para>
  <para style="mi">
    <verse number="25" style="v"/>Dziko la Yazeri, mizinda yonse ya mu Giliyadi ndiponso theka la dziko la Amori kukalekezera ku Aroeri, kufupi ndi Raba; <verse number="26" style="v"/>ndiponso kuyambira ku Hesiboni mpaka ku Ramati-Mizipa, ndi Betonimu; ndiponso kuyambira ku Mahanaimu mpaka ku dziko la Debri. <verse number="27" style="v"/>Mu chigwa cha Yorodani analandiramo Beti-Haramu, Beti-Nimira, Sukoti ndi Zafoni pamodzi ndi dziko lonse la mfumu Sihoni ya ku Hesiboni. Malire ake a ku madzulo anali mtsinje wa Yorodani kufikira ku Nyanja ya Kinereti, kumpoto. <verse number="28" style="v"/>Mizinda ndi midzi imeneyi inali cholowa cha mabanja a fuko la Gadi.</para>
  <para style="b"/>
  <para style="m">
    <verse number="29" style="v"/>Mose anali atapereka kale gawo lina la dziko limeneli kwa theka la mabanja a fuko la Manase kuti likhale cholowa chawo.</para>
  <para style="mi">
    <verse number="30" style="v"/>Derali linayambira ku Mahanaimu kuphatikizapo dziko lonse la mfumu Ogi, Mfumu ya ku Basani, pamodzi ndi mizinda 60 ya ku Yairi, ku Basaniko. <verse number="31" style="v"/>Derali linaphatikizanso theka la Giliyadi pamodzi ndi Asiteroti ndi Ederi, mizinda yayikulu ya mfumu Ogi wa Basani. Mizinda imeneyi inapatsidwa kwa mabanja a Makiri, mwana wa Manase kuti ikhale cholowa cha theka la ana a Makiri, malinga ndi mabanja awo.</para>
  <para style="b"/>
  <para style="p">
    <verse number="32" style="v"/>Umu ndi mmene Mose anagawira malo a mʼchigwa cha Yorodani, kummawa kwa Yeriko, ku tsidya kwa Yorodani. <verse number="33" style="v"/>Komatu Mose sanapereke malo kwa fuko la Levi. Mose anawawuza kuti zopereka zimene anthu ankapereka kwa Yehova ndizo cholowa chawo.</para>
  <chapter number="14" style="c"/>
  <para style="s1">Kugawa kwa Dziko la Kumadzulo kwa Yorodani</para>
  <para style="p">
    <verse number="1" style="v"/>Umu ndi mmene Aisraeli analandirira cholowa chawo mʼdziko la Kanaani. Eliezara wansembe, Yoswa mwana wa Nuni pamodzi ndi akuluakulu a mafuko a Israeli ndiwo anagawa dzikolo kugawira Aisraeli. <verse number="2" style="v"/>Madera anagawidwa mwa maere kwa mafuko asanu ndi anayi ndi theka, monga momwe Yehova analamulira kudzera mwa Mose. <verse number="3" style="v"/>Mose anapereka kwa mafuko awiri ndi theka dziko la kummawa kwa Yorodani, koma fuko la Levi lokha silinagawiridwe malo. <verse number="4" style="v"/>Tsono fuko la Yosefe analigawa pawiri, Manase ndi Efereimu. Mose sanawagawire malo mabanja a fuko la Levi, koma iwo anangolandira mizinda imene ankakhalamo pamodzi ndi malo amene ankawetako nkhosa ndi ngʼombe zawo. <verse number="5" style="v"/>Choncho Aisraeli anagawana dzikolo, monga momwe Yehova analamulira Mose.</para>
  <para style="s1">Apereka Hebroni kwa Kalebe</para>
  <para style="p">
    <verse number="6" style="v"/>Tsono anthu a fuko la Yuda anabwera kwa Yoswa ku Giligala, ndipo Kalebe mwana wa Yefune Mkeni anati kwa iye, “Inu mukudziwa zimene Yehova ananena kwa Mose munthu wa Mulungu za inu ndi ine ku Kadesi Barinea. <verse number="7" style="v"/>Nthawi imene Mose mtumiki wa Yehova anandituma kuchokera ku Kadesi Barinea kudzayendera dzikoli ndinali ndi zaka makumi anayi. Ndipo nditabwerako ndinamuwuza zoona zokhazokha monga momwe ndinaonera. <verse number="8" style="v"/>Koma abale anga amene ndinapita nawo anachititsa anthu mantha. Komabe ine ndinamvera Yehova Mulungu wanga ndi mtima wonse. <verse number="9" style="v"/>Kotero tsiku limenelo Mose anandilonjeza kuti, ‘Dziko limene unayendamo lidzakhala lako ndiponso la ana ako kwamuyaya chifukwa unamvera Yehova Mulungu wanga ndi mtima wako wonse.’</para>
  <para style="p">
    <verse number="10" style="v"/>“Tsono papita zaka 45 chiyankhulire Yehova zimenezi kwa Mose. Nthawi imeneyo nʼkuti Aisraeli akuyendayenda mʼchipululu. Yehova wandisunga ndipo tsopano ndili ndi zaka 85. <verse number="11" style="v"/>Komabe ndikanali ndi mphamvu lero, monga ndinalili tsiku lija Mose anandituma. Ndili ndi mphamvu moti ndikhoza kupita ku nkhondo kapena kuchita kanthu kena kalikonse. <verse number="12" style="v"/>Tsopano ndipatseni dziko la ku mapiri limene Yehova anandilonjeza tsiku lija. Inu munamva nthawi ija kuti Aanaki anali kumeneko ndipo kuti mizinda yawo inali ikuluikulu ndi yotetezedwa. Komabe Yehova atakhala nane ndidzawathamangitsa monga Iye ananenera.”</para>
  <para style="p">
    <verse number="13" style="v"/>Ndipo Yoswa anadalitsa Kalebe mwana wa Yefune ndi kumupatsa Hebroni kukhala dziko lake. <verse number="14" style="v"/>Choncho dera la Hebroni lakhala lili la Kalebe mwana wa Yefune Mkeni mpaka lero chifukwa anamvera Yehova Mulungu wa Israeli ndi mtima wonse. <verse number="15" style="v"/>(Hebroni ankatchedwa Kiriati Ariba chifukwa cha Ariba amene anali munthu wamphamvu kwambiri pakati pa Aanaki).</para>
  <para style="p">Ndipo kenaka mʼdziko monse munakhala mtendere.</para>
  <chapter number="15" style="c"/>
  <para style="s1">Dziko Limene Yuda Analandira</para>
  <para style="p">
    <verse number="1" style="v"/>Chigawo cha dzikolo chimene mabanja a fuko la Yuda analandira chinafika ku malire ndi Edomu mpaka ku chipululu cha Zini kummwera kwenikweni.</para>
  <para style="pi1">
    <verse number="2" style="v"/>Malire awo a kummwera anayambira kummwera kwenikweni kwa Nyanja ya Mchere, <verse number="3" style="v"/>kudutsa cha kummwera ku Akirabimu, nʼkupitirira mpaka ku Zini. Kuchokera pamenepo nʼkumapita cha kummwera kwa Kadesi Barinea, kudutsa Hezironi mpaka ku Adari ndi kutembenuka mpaka ku Karika. <verse number="4" style="v"/>Anapitirira mpaka ku Azimoni motsata mtsinje umene uli malire a Igupto mpaka ku nyanja. Awa ndiwo malire awo a kummwera.</para>
  <para style="pi1">
    <verse number="5" style="v"/>Malire a kummawa anali Nyanja Yakufa mpaka kumene Yorodani amathira mu Nyanja ya Mchere.</para>
  <para style="pi1">Malire a kumpoto anayambira kumene Yorodani amathirira nyanjayo, <verse number="6" style="v"/>napitirira mpaka ku Beti-Hogila ndi kupitirira kumpoto mpaka ku Beti-Araba. Anapitirira mpaka anakafika ku Mwala wa Bohani. <verse number="7" style="v"/>Ndipo malirewo anachokeranso ku chigwa cha Akori mpaka ku Debri, kuchokera ku chigwa cha Akori ndi kutembenukira kumpoto ku Giligala, dera limene linayangʼanana ndi msewu wa Adumimu kummwera kwa chigwa. Anapitirira mpaka ku madzi a ku Eni Semesi ndi kutulukira ku Eni Rogeli. <verse number="8" style="v"/>Ndipo anapitirira mpaka ku chigwa cha Hinomu mbali ya kummwera kwa mzinda wa Ayebusi (mzinda wa Yerusalemu). Kuchokera kumeneko anakwera mpaka pamwamba pa phiri kumadzulo kwa chigwa cha Hinomu cha kumpoto kwenikweni kwa chigwa cha Refaimu. <verse number="9" style="v"/>Ndipo anachokeranso pamwamba pa phiri, kukafika mpaka ku akasupe a ku Nepitowa, nadzatulukira ku mizinda ya phiri la Efroni, ndi kutsikira ku Baalahi (ndiye Kiriati Yearimu). <verse number="10" style="v"/>Kuchokera kumeneko anazungulira cha kumadzulo ku Baalahi mpaka ku phiri la Seiri. Anapitirira cha kumpoto kutsata phiri la Yearimu (lomwe ndi Kesaloni). Anapitirirabe kutsika ku Beti Semesi ndi kuwolokera ku Timna. <verse number="11" style="v"/>Malirewo anapitirira kumatsitso a mapiri chakumpoto kwa Ekroni, ndi kukhotera ku Sikeroni. Malirewo anadutsa phiri la Baalahi ndi kufika ku Yabineeli. Malirewo anathera ku nyanja.</para>
  <para style="pi1">
    <verse number="12" style="v"/>Malire a mbali ya kumadzulo anali Nyanja Yayikulu.</para>
  <para style="b"/>
  <para style="m">Awa ndi malire ozungulira malo amene anapatsidwa kwa mabanja a fuko la Yuda.</para>
  <para style="b"/>
  <para style="p">
    <verse number="13" style="v"/>Potsata lamulo la Yehova, Yoswa anapereka kwa Kalebe mwana wa Yefune gawo lina la dziko la Yuda dera la Kiriati Ariba, limene ndi Hebroni. (Ariba anali gogo wa Aanaki). <verse number="14" style="v"/>Kuchokera ku Hebroni, Kalebe anathamangitsamo mafuko a Aanaki awa: Sesai, Ahimani ndi Talimai, zidzukulu za Aanaki. <verse number="15" style="v"/>Kuchokera kumeneko, Kalebe anakathira nkhondo anthu amene ankakhala ku Debri (mzindawu poyamba unkatchedwa Kiriati Seferi). <verse number="16" style="v"/>Tsono Kalebe anati, “Munthu amene angathire nkhondo mzinda wa Kiriati Seferi ndi kuwulanda, ndidzamupatsa mwana wanga Akisa kuti akhale mkazi wake.” <verse number="17" style="v"/>Otanieli, mwana wa mʼbale wa Kalebe, Kenazi, ndiye anawulanda. Choncho Kalebe anamupatsa mwana wake Akisa kuti akhale mkazi wake.</para>
  <para style="p">
    <verse number="18" style="v"/>Tsiku lina atafika Akisayo, Otanieli anamuwumiriza mkazi wakeyo kuti apemphe munda kwa Kalebe abambo ake. Pamene Akisa anatsika pa bulu wake, Kalebe anamufunsa kuti, “Kodi ukufuna ndikuchitire chiyani.”</para>
  <para style="p">
    <verse number="19" style="v"/>Iye anayankha kuti “Mundikomere mtima. Popeza mwandipatsa ku Negevi, kumalo kumene kulibe madzi, mundipatsenso akasupe amadzi.” Choncho Kalebe anamupatsa akasupe a kumtunda ndi a kumunsi.</para>
  <para style="b"/>
  <para style="p">
    <verse number="20" style="v"/>Dziko limene mabanja a fuko la Yuda analandira ngati cholowa chawo ndi ili:</para>
  <para style="b"/>
  <para style="m">
    <verse number="21" style="v"/>Mizinda yakummwera kwenikweni kwa fuko la Yuda yoyandikana ndi malire a Edomu anali:</para>
  <para style="pi1">Kabizeeli, Ederi, Yaguri <verse number="22" style="v"/>Kina, Dimona, Adada <verse number="23" style="v"/>Kedesi, Hazori, Itinani <verse number="24" style="v"/>Zifi, Telemu, Bealoti, <verse number="25" style="v"/>Hazori-Hadata, Keriyoti Hezironi (ndiye kuti Hazori) <verse number="26" style="v"/>Amamu, Sema, Molada <verse number="27" style="v"/>Hazari-Gada, Hesimoni, Beti-Peleti <verse number="28" style="v"/>Hazari-Suwali, Beeriseba, Biziotiya, <verse number="29" style="v"/>Baalahi, Iyimu, Ezemu <verse number="30" style="v"/>Elitoladi, Kesili, Horima <verse number="31" style="v"/>Zikilagi, Madimena, Sanisana, <verse number="32" style="v"/>Lebaoti, Silihimu, Aini ndi Rimoni. Mizinda yonse inalipo 29 pamodzi ndi midzi yake yozungulira.</para>
  <para style="b"/>
  <para style="m">
    <verse number="33" style="v"/>Mizinda ya ku chigwa cha kumadzulo ndi iyi:</para>
  <para style="pi1">Esitaoli, Zora, Asina <verse number="34" style="v"/>Zanowa, Eni-Ganimu, Tapuwa, Enamu, <verse number="35" style="v"/>Yarimuti, Adulamu, Soko, Azeka, <verse number="36" style="v"/>Saaraimu, Aditaimu, ndi Gederi (kapena Gederotaimu). Mizinda yonse inalipo 14 pamodzi ndi midzi yake yozungulira.</para>
  <para style="pi1">
    <verse number="37" style="v"/>Mizinda ina inali iyi: Zenani, Hadasa, Migidali-Gadi, <verse number="38" style="v"/>Dileani, Mizipa, Yokiteeli, <verse number="39" style="v"/>Lakisi, Bozikati, Egiloni, <verse number="40" style="v"/>Kaboni, Lahimasi, Kitilisi, <verse number="41" style="v"/>Gederoti, Beti-Dagoni, Naama ndi Makeda. Mizinda yonse pamodzi inalipo 16 pamodzi ndi midzi yake yozungulira.</para>
  <para style="pi1">
    <verse number="42" style="v"/>Mizinda ina inali iyi: Libina, Eteri, Asani, <verse number="43" style="v"/>Ifita, Asina, Nezibu, <verse number="44" style="v"/>Keila, Akizibu ndi Maresa, mizinda isanu ndi inayi pamodzi ndi midzi yake.</para>
  <para style="pi1">
    <verse number="45" style="v"/>Panalinso Ekroni pamodzi ndi midzi yake; <verse number="46" style="v"/>komanso yonse imene inali mʼmbali mwa Asidodi ndi midzi yake kuyambira ku Ekroni mpaka ku Nyanja Yayikulu. <verse number="47" style="v"/>Panalinso mizinda ya Asidodi ndi Gaza pamodzi ndi midzi yawo. Malire ake anafika ku mtsinje wa Igupto mpaka ku Nyanja Yayikulu.</para>
  <para style="b"/>
  <para style="m">
    <verse number="48" style="v"/>Mizinda ya kumapiri inali:</para>
  <para style="pi1">Samiri, Yatiri, Soko, <verse number="49" style="v"/>Dana, Kiriati-Sana, (ndiye kuti Debri) <verse number="50" style="v"/>Anabu, Esitemo, Animu, <verse number="51" style="v"/>Goseni, Holoni ndi Gilo. Mizinda yonse pamodzi inali khumi ndi umodzi pamodzi ndi midzi yake.</para>
  <para style="pi1">
    <verse number="52" style="v"/>Analandiranso mizinda iyi: Arabu, Duma, Esani, <verse number="53" style="v"/>Yanumu, Beti-Tapuwa, Afeki <verse number="54" style="v"/>Humita, Kiriati-Ariba (ndiye kuti Hebroni) ndi Ziori, mizinda isanu ndi inayi pamodzi ndi midzi yake.</para>
  <para style="pi1">
    <verse number="55" style="v"/>Panalinso Maoni, Karimeli, Zifi, Yuta <verse number="56" style="v"/>Yezireeli, Yokideamu, Zanowa, <verse number="57" style="v"/>Kaini, Gibeya ndi Timna, mizinda khumi ndi midzi yake.</para>
  <para style="pi1">
    <verse number="58" style="v"/>Mizinda ina inali: Halihuli, Beti Zuri, Gedori, <verse number="59" style="v"/>Maarati, Beti-Anoti ndi Elitekoni, mizinda isanu ndi umodzi pamodzi ndi midzi yake</para>
  <para style="pi1">
    <verse number="60" style="v"/>Panalinso Kiriati Baala (ndiye kuti Kiriati Yearimu) ndi Raba; mizinda iwiri pamodzi ndi midzi yake.</para>
  <para style="b"/>
  <para style="m">
    <verse number="61" style="v"/>Mizinda ya ku chipululu inali iyi:</para>
  <para style="pi1">Beti-Araba, Midini, Sekaka, <verse number="62" style="v"/>Nibisani, Mzinda wa Mchere ndi Eni Gedi, mizinda isanu ndi umodzi pamodzi ndi midzi yake.</para>
  <para style="b"/>
  <para style="p">
    <verse number="63" style="v"/>Koma Yuda sanathe kuthamangitsa Ayebusi amene amakhala ku Yerusalemu, ndipo mpaka lero Ayebusi akukhala komweko pamodzi ndi Ayudawo.</para>
  <chapter number="16" style="c"/>
  <para style="s1">Madera amene Efereimu ndi Manase Analandira</para>
  <para style="pi1">
    <verse number="1" style="v"/>Dziko limene linapatsidwa kwa fuko la Yosefe linayambira ku mtsinje wa Yorodani ku Yeriko, kummawa kwa akasupe a Yeriko, ndiponso kuyambira mtsinje wa Yorodaniwo nʼkumakwera, kudutsa mʼchipululu mpaka ku mapiri a ku Beteli. <verse number="2" style="v"/>Kuchokera ku Beteli malire ake anakafika ku Luzi, kudutsa dziko la Ataroti kumene kumakhala Aariki. <verse number="3" style="v"/>Malirewo anatsikira cha kumadzulo kwa dziko la Yafuleti mpaka ku chigawo cha kumunsi kwa Beti-Horoni. Kuchokera kumeneko anapitirira mpaka ku Gezeri nʼkuthera ku Nyanja.</para>
  <para style="m">
    <verse number="4" style="v"/>Choncho Manase ndi Efereimu, ana a Yosefe analandira cholowa chawo.</para>
  <para style="b"/>
  <para style="m">
    <verse number="5" style="v"/>Dziko la mabanja a fuko la Efereimu ndi ili:</para>
  <para style="pi1">Malire a dzikolo anachokera kummawa kwa Ataroti Adari mpaka ku mtunda kwa Beti-Horoni. <verse number="6" style="v"/>Malirewo anapitirira mpaka ku nyanja. Mikimetati anali kumpoto kwake. Kuchokera kumeneko anakhotera cha kummawa kuloza ku Taanati Silo ndi kudutsa kumeneko cha kummawa mpaka ku Yanowa. <verse number="7" style="v"/>Ndipo kuchokera ku Yanowa anatsikira ku Ataroti ndi Naara, nakafika ku Yeriko ndi kukathera ku mtsinje wa Yorodani. <verse number="8" style="v"/>Kuchokera ku Tapuwa anapita kumadzulo mpaka ku mtsinje wa Kana ndi kukathera ku nyanja. Dziko ili linali cholowa cha mabanja afuko la Efereimu, <verse number="9" style="v"/>kuphatikizapo mizinda yonse ndi midzi yake yopatsidwa kwa Efereimu, koma yokhala mʼkati mwa dziko la Manase.</para>
  <para style="m">
    <verse number="10" style="v"/>Iwo sanapirikitse Akanaani amene amakhala ku Gezeri ndipo mpaka lero Akanaani akukhala pakati pa Aefereimu koma amagwira ntchito ngati akapolo.</para>
  <chapter number="17" style="c"/>
  <para style="p">
    <verse number="1" style="v"/>Gawo lina la dzikolo linapatsidwa kwa mabanja ena a fuko la Manase, mwana woyamba kubadwa wa Yosefe. Makiri anali mwana woyamba kubadwa wa Manase ndiponso kholo la anthu okhala ku Giliyadi. Popeza kuti iye anali munthu wankhondo, analandira Giliyadi ndi Basani. <verse number="2" style="v"/>Mabanja ena otsala a fuko la Manase amene analandira dziko ndi awa: Abiezeri, Heleki, Asirieli, Sekemu, Heferi ndi Semida. Izi ndi zidzukulu zina zazimuna za Manase mwana wa Yosefe ndiponso eni mbumba.</para>
  <para style="p">
    <verse number="3" style="v"/>Panali Zelofehadi mwana wa Heferi, mwana wa Giliyadi, mwana wa Makiri mwana wa Manase. Iyeyu analibe ana aamuna koma aakazi okhaokha ndipo mayina awo ndi awa: Mahila, Nowa, Hogila, Milika ndi Tiriza. <verse number="4" style="v"/>Iwo anapita kwa Eliezara wansembe, Yoswa mwana wa Nuni, ndi atsogoleri ndipo anati: “Yehova analamula Mose kuti ife ndi alongo athu atipatse cholowa chathu.” Choncho iwowo pamodzi ndi abale a abambo awo anawapatsa dera lina la dzikolo kuti likhale monga mwa lamulo la Yehova. <verse number="5" style="v"/>Choncho kuwonjezera pa mayiko a Giliyadi ndi Basani kummawa kwa Yorodani, anthu a fuko la Manase analandiranso magawo khumi <verse number="6" style="v"/>chifukwa ana aakazi a fuko la Manase analandira cholowa chawo pakati pa ana aamuna. Dziko la Giliyadi linali dziko la zidzukulu zonse za Manase.</para>
  <para style="pi1">
    <verse number="7" style="v"/>Malire a dziko la Manase anayambira ku Aseri, ndipo anakafika ku Mikimetati kummawa kwa Sekemu. Tsono malire anapita kummwera kuloza kwa anthu a ku Eni-Tapuwa. <verse number="8" style="v"/>(Manase anatenga dziko la Tapuwa, koma mzinda wa Tapuwawo, umene unali mʼmalire mwa Manase unali wa fuko la Efereimu). <verse number="9" style="v"/>Ndipo malire ake anapitirira kummwera mpaka ku mtsinje wa ku Kana. Mizinda ya kummwera kwa mtsinjewo inali ya fuko la Efereimu ngakhale kuti inali mʼdziko la Manase. Malire a fuko la Manase anapita kumpoto kwa mtsinje wa Kana ndi kukathera ku Nyanja. <verse number="10" style="v"/>Dziko la kummwera linali la Efereimu ndipo la kumpoto linali la Manase. Dziko la Manase linafika ku nyanja ndipo linachita malire ndi Aseri, kumpoto ndiponso Isakara, kummawa.</para>
  <para style="pi1">
    <verse number="11" style="v"/>Mʼdziko la Isakara ndi Aseri, Manase analinso ndi mizinda ya Beti-Seani ndi Ibuleamu pamodzi ndi midzi yawo yozungulira. Panalinso Akanaani amene ankakhala ku Dori, Endori, Taanaki ndi Megido pamodzi ndi mizinda yozungulira (wachitatu pa mʼndandandawu ndi Nafati Dori).</para>
  <para style="m">
    <verse number="12" style="v"/>Komabe anthu a fuko la Manase sanathe kuwapirikitsa anthu okhala mʼmizinda imeneyi. Choncho Akanaani anakhalabe mʼmizindayi. <verse number="13" style="v"/>Ngakhale Aisraeli anali a mphamvu mʼdzikomo, sanapirikitse Akanaani onse koma anangowasandutsa kukhala akapolo.</para>
  <para style="b"/>
  <para style="p">
    <verse number="14" style="v"/>Anthu a fuko la Yosefe anati kwa Yoswa, “Chifukwa chiyani mwatipatsa gawo limodzi lokha la dziko kuti likhale cholowa chathu? Ife tilipo anthu ambiri popeza Yehova watidalitsa kwambiri.”</para>
  <para style="p">
    <verse number="15" style="v"/>Yoswa anayankha kuti, “Ngati muli ambiri ndipo dziko la ku mapiri la Efereimu lakucheperani kwambiri, lowani ku nkhalango mudule mitengo, mudzikonzere malo akuti mukhalemo, mʼdziko la Aperezi ndi Arefai.”</para>
  <para style="p">
    <verse number="16" style="v"/>Tsono zidzukulu za Yosefe zinati, “Dziko la ku mapiri ndi losatikwaniradi, komanso Akanaani onse amene akukhala ku chigwa pamodzi ndi amene akukhala ku Beti-Seani ndi madera awo ndiponso amene ali ku chigwa cha Yezireeli ali ndi magaleta azitsulo.”</para>
  <para style="p">
    <verse number="17" style="v"/>Koma Yoswa anawuza zidzukulu za Yosefe, za fuko la Efereimu ndi za fuko la Manase kuti, “Inu mulipodi ambiri ndiponso amphamvu. Simulandira gawo limodzi lokha, <verse number="18" style="v"/>dziko la ku mapiri lidzakhalanso lanu. Ngakhale kuti ndi nkhalango yokhayokha koma inu mudzadula mitengo yake ndipo lidzakhala lanu mpaka kumapeto. Ngakhale kuti Akanaani ali ndi magaleta azitsulo ndiponso kuti iwo ndi amphamvu, koma inu mudzawapirikitsa.”</para>
  <chapter number="18" style="c"/>
  <para style="s1">Kugawa kwa Madera Otsala a Dziko</para>
  <para style="p">
    <verse number="1" style="v"/>Atagonjetsa dziko lonse Aisraeli anasonkhana ku Silo ndipo anayimikako tenti ya msonkhano. <verse number="2" style="v"/>Koma pa nthawiyo nʼkuti mafuko asanu ndi awiri a Aisraeli asanalandire cholowa chawo.</para>
  <para style="p">
    <verse number="3" style="v"/>Ndipo Yoswa anati kwa Aisraeli, “Kodi mudikira mpaka liti kuti mulowe ndi kulanda dziko limene Yehova Mulungu wa makolo anu wakupatsani? <verse number="4" style="v"/>Sankhani amuna atatu kuchokera ku fuko lililonse ndipo ine ndidzawatuma kuti akayendere dzikolo ndi kukalilembera bwino kuti ndiligawe kukhala lawo. Akatero, abwererenso kwa ine. <verse number="5" style="v"/>Aligawe dzikolo mʼzigawo zisanu ndi ziwiri; fuko la Yuda lidzakhale ndi dziko lake la kummwera ndi nyumba ya Yosefe ikhalebe mʼdziko lawo la kumpoto. <verse number="6" style="v"/>Mudzalembe mawu ofotokoza za zigawo zisanu ndi ziwiri za dzikolo, ndi kubwera nawo kwa ine. Tsono ineyo ndidzakuchitirani maere pamaso pa Yehova Mulungu wanu. <verse number="7" style="v"/>Alevi asakhale ndi dziko pakati panu, chifukwa gawo lawo ndi kutumikira Yehova pa ntchito ya unsembe. Ndipo Gadi, Rubeni ndi theka la fuko la Manase analandira kale cholowa chawo kummawa kwa Yorodani. Mose mtumiki wa Yehova ndiye anawapatsa.”</para>
  <para style="p">
    <verse number="8" style="v"/>Anthuwo akupita kukalembera dzikolo, Yoswa anawalangiza kuti, “Pitani mukayendere ndi kulembera dzikolo. Kenaka mukabwere kwa ine, ndidzakuchitirani maere kuno ku Silo pamaso pa Yehova.” <verse number="9" style="v"/>Ndipo anthu anachoka ndi kukayendera dziko lonse. Iwo analemba bwinobwino mʼbuku za dzikolo, mzinda ndi mzinda. Analigawa magawo asanu ndi awiri, ndipo anabwerera kwa Yoswa ku misasa ya ku Silo. <verse number="10" style="v"/>Pambuyo pake Yoswa anawachitira maere ku Silo pamaso pa Yehova, ndipo fuko lililonse la Israeli analigawira dziko lake.</para>
  <para style="s1">Dziko la Benjamini</para>
  <para style="m">
    <verse number="11" style="v"/>Maere anagwera mabanja a fuko la Benjamini. Dziko limene anapatsidwa linali pakati pa fuko la Yuda ndi fuko la Yosefe:</para>
  <para style="pi1">
    <verse number="12" style="v"/>Mbali ya kumpoto malire awo anayambira ku Yorodani nalowera chakumpoto kwa matsitso a ku Yeriko kulowera cha kumadzulo kwa dziko la ku mapiri ndi kukafika ku chipululu cha Beti-Aveni. <verse number="13" style="v"/>Kuchokera kumeneko malirewo analoza ku Luzi nadutsa mʼmbali mwa mapiri kummwera kwa Luzi (ndiye Beteli) ndipo anatsika mpaka ku Ataroti Adari, ku mapiri a kummwera kwa Beti-Horoni wa Kumunsi.</para>
  <para style="pi1">
    <verse number="14" style="v"/>Ndipo malirewo analowanso kwina, analunjika kummwera kuchokera kumadzulo kwake kwa phiri loyangʼanana ndi Beti-Horoni, mpaka ku mzinda wa Kiriyati Baala (ndiye Kiriati Yearimu), mzinda wa anthu a fuko la Yuda. Amenewa ndiye anali malire a mbali ya kumadzulo.</para>
  <para style="pi1">
    <verse number="15" style="v"/>Malire a kummwera anayambira mʼmphepete mwenimweni mwa Kiriati Yearimu napita kumadzulo mpaka kukafika ku akasupe a Nefitowa. <verse number="16" style="v"/>Malire anatsikira mʼmphepete mwa phiri loyangʼanana ndi chigwa cha Beni Hinomu, kumpoto kwa chigwa cha Refaimu. Anapitirira kutsikira ku chigwa cha Hinomu kummwera kwa chitunda cha Ayebusi mpaka ku Eni Rogeli. <verse number="17" style="v"/>Kenaka anakhotera kumpoto kupita ku Eni-Semesi, kupitirira mpaka ku Geliloti amene amayangʼanana ndi pokwera pa Adumimu. Kenaka malire anatsikira ku Mwala wa Bohani, mwana wa Rubeni. <verse number="18" style="v"/>Anabzola cha kumpoto kwa chitunda cha Beti Araba ndi kutsikabe mpaka ku chigwa cha Yorodani. <verse number="19" style="v"/>Anabzolanso cha kumpoto kwa chitunda cha Beti-Hogila kukafika cha kumpoto ku gombe la Nyanja ya Mchere kumene mtsinje wa Yorodani umathirirako, cha kummwera kwenikweni. Awa anali malire a kummwera.</para>
  <para style="pi1">
    <verse number="20" style="v"/>Yorodani ndiye anali malire a mbali ya kummawa.</para>
  <para style="m">Awa anali malire a dziko limene mabanja a fuko la Benjamini analandira.</para>
  <para style="b"/>
  <para style="m">
    <verse number="21" style="v"/>Mabanja a fuko la Benjamini anali ndi mizinda iyi;</para>
  <para style="pi1">Yeriko, Beti-Hogila, Emeki Kezizi, <verse number="22" style="v"/>Beti-Araba, Zemaraimu, Beteli <verse number="23" style="v"/>Avimu, Para, Ofiri, <verse number="24" style="v"/>Kefari-Amoni, Ofini ndi Geba, mizinda khumi ndi awiri ndi midzi yake</para>
  <para style="pi1">
    <verse number="25" style="v"/>Panalinso Gibiyoni, Rama, Beeroti, <verse number="26" style="v"/>Mizipa, Kefira, Moza <verse number="27" style="v"/>Rekemu, Iripeeli, Tarala, <verse number="28" style="v"/>Zera Haelefu, mzinda wa Ayebusi (ndiye kuti Yerusalemu) Gibeya ndi Kiriati, mizinda 14 ndi midzi yake.</para>
  <para style="m">Limeneli ndilo dziko limene mabanja a fuko la Benjamini analandira kuti likhale lawo.</para>
  <chapter number="19" style="c"/>
  <para style="s1">Dziko la Simeoni</para>
  <para style="m">
    <verse number="1" style="v"/>Maere achiwiri anagwera mabanja a fuko la Simeoni. Dziko lawo linali mʼkati mwenimweni mwa dziko la Yuda. <verse number="2" style="v"/>Dzikolo linaphatikiza zigawo izi:</para>
  <para style="pi1">Beeriseba (ndi Seba), Molada, <verse number="3" style="v"/>Hazari-Suwali, Bala, Ezemu, <verse number="4" style="v"/>Elitoladi, Betuli, Horima, <verse number="5" style="v"/>Zikilagi, Beti-Marikaboti, Hazari-Susa, <verse number="6" style="v"/>Beti-Lebaoti ndi Saruheni. Yonse pamodzi inali mizinda 13 ndi midzi yawo.</para>
  <para style="pi1">
    <verse number="7" style="v"/>Panalinso mizinda inayi iyi: Aini, Rimoni, Eteri ndi Asani pamodzi ndi midzi yawo. <verse number="8" style="v"/>Dzikolo linaphatikizanso midzi yonse yozungulira mizinda imeneyi mpaka ku Baalati-Beeri, ndiye kuti Rama wa kummwera.</para>
  <para style="m">Ili ndi dziko limene mabanja a fuko la Simeoni analandira kukhala lawo. <verse number="9" style="v"/>Cholowa cha fuko la Simeoni chinatengedwa kuchokera ku gawo la Yuda chifukwa fuko la Yuda linali lalikulu kwambiri. Izi zinachititsa fuko la Simeoni kukhala mʼkati mwenimweni mwa dziko la Yuda.</para>
  <para style="s1">Dziko la Zebuloni</para>
  <para style="m">
    <verse number="10" style="v"/>Maere achitatu anagwera mabanja a fuko la Zebuloni:</para>
  <para style="pi1">Malire a dziko lawo anafika mpaka ku Saridi. <verse number="11" style="v"/>Malirewo anakwera kupita cha kumadzulo ku Marala nakafika ku Dabeseti ndi ku mtsinje wa kummawa kwa Yokineamu. <verse number="12" style="v"/>Kuchokera ku mbali ina ya Saridi malire anakhota kupita kummawa ku malire a Kisiloti-Tabori mpaka ku Daberati nakwera mpaka ku Yafiya. <verse number="13" style="v"/>Kuchokera kumeneko anabzola kulowa cha kummawa mpaka ku Gati-Heferi ndi ku Eti Kazini ndi kumaloza ku Neya njira ya ku Rimoni. <verse number="14" style="v"/>Mbali ya kumpoto malirewo analoza ku Hanatoni ndipo anakathera ku chigwa cha Ifita Eli. <verse number="15" style="v"/>Anaphatikizapo Katati, Nahalala, Simironi, Idala ndi Betelehemu. Mizinda yonse inakwana khumi ndi iwiri pamodzi ndi midzi yake.</para>
  <para style="m">
    <verse number="16" style="v"/>Mizinda imeneyi pamodzi ndi midzi yake ndi imene mabanja a fuko la Zebuloni analandira.</para>
  <para style="s1">Dziko la Isakara</para>
  <para style="m">
    <verse number="17" style="v"/>Maere achinayi anagwera mabanja a fuko la Isakara. <verse number="18" style="v"/>Dziko lawo linaphatikiza zigawo izi:</para>
  <para style="pi1">Yezireeli, Kesuloti, Sunemu, <verse number="19" style="v"/>Hafaraimu, Sioni, Anaharati, <verse number="20" style="v"/>Rabiti, Kisoni, Ebezi, <verse number="21" style="v"/>Remeti, Eni Ganimu, Eni Hada ndi Beti-Pazezi. <verse number="22" style="v"/>Malirewa anakafikanso ku Tabori, Sahazuma ndi Beti-Semesi ndipo anakathera ku Yorodani. Mizinda yonse inalipo 16 ndi midzi yake.</para>
  <para style="m">
    <verse number="23" style="v"/>Mizinda imeneyi pamodzi ndi midzi yake ndiyo inali cholowa cha mabanja a fuko la Isakara.</para>
  <para style="s1">Dziko la Aseri</para>
  <para style="m">
    <verse number="24" style="v"/>Maere achisanu anagwera mabanja a fuko la Aseri. <verse number="25" style="v"/>Gawo lawo linaphatikiza</para>
  <para style="pi1">Helikati, Hali, Beteni, Akisafu, <verse number="26" style="v"/>Alameleki, Amadi ndi Misali. Kumadzulo malire anafika ku Karimeli ndi Sihori Libinati. <verse number="27" style="v"/>Kenaka anakhotera kummawa kulowera ku Beti-Dagoni nafika ku dziko la Zebuloni ndi ku chigwa cha Ifita Eli, ndipo anapita kumpoto ku Beti-Emeki ndi Neieli. Anapitirirabe kumpoto mpaka kukafika ku Kabuli, <verse number="28" style="v"/>Ebroni, Rehobu, Hamoni, ndi Kana, mpaka ku Sidoni Wamkulu. <verse number="29" style="v"/>Kenaka malirewo anakhotera ku Rama ndi kupita ku mzinda wotetezedwa wa ku Turo. Kuchokera pamenepo malirewo anakhota kupita ku Hosa nakatulukira ku Nyanja, mʼchigawo cha Akizibu, <verse number="30" style="v"/>Uma, Afeki ndi Rehobu. Mizinda yonse inalipo 22 pamodzi ndi midzi yake.</para>
  <para style="m">
    <verse number="31" style="v"/>Mizinda yonseyi pamodzi ndi midzi yake ndiyo inali cholowa cha mabanja a fuko la Aseri.</para>
  <para style="s1">Dziko la Nafutali</para>
  <para style="m">
    <verse number="32" style="v"/>Maere achisanu ndi chimodzi anagwera mabanja a fuko la Nafutali.</para>
  <para style="pi1">
    <verse number="33" style="v"/>Malire awo anayambira ku Helefu mpaka ku mtengo wa thundu wa ku Zaananimu, ndipo anapitirira nʼkukafika ku Adami Nekebu, Yabineeli mpaka ku Lakumi ndi kukathera ku Yorodani. <verse number="34" style="v"/>Tsono malirewo anakhotera kumadzulo kupita ku Azinoti-Tabori. Kuchoka kumeneko anapita ku Hukoki, modutsa Zebuloni cha kummwera, Aseri cha kumadzulo ndi mtsinje wa Yorodani cha kummawa. <verse number="35" style="v"/>Mizinda yotetezedwa inali Zidimi, Zeri, Hamati, Rakati, Kinereti, <verse number="36" style="v"/>Adama, Rama, Hazori, <verse number="37" style="v"/>Kedesi, Ederi, Eni Hazori, <verse number="38" style="v"/>Yironi, Migidali Eli, Horemu, Beti-Anati ndi Beti-Semesi. Yonse pamodzi inalipo mizinda 19 ndi midzi yake.</para>
  <para style="m">
    <verse number="39" style="v"/>Mizinda yonseyi pamodzi ndi midzi yawo ndiyo inali cholowa cha mabanja a fuko la Nafutali.</para>
  <para style="s1">Dziko la Dani</para>
  <para style="m">
    <verse number="40" style="v"/>Maere achisanu ndi chiwiri anagwera mabanja a fuko la Dani. <verse number="41" style="v"/>Gawo lawo linaphatikiza mizinda iyi:</para>
  <para style="pi1">Zora, Esitaoli, Iri Semesi, <verse number="42" style="v"/>Saalabini, Ayaloni, Itira, <verse number="43" style="v"/>Eloni, Timna, Ekroni, <verse number="44" style="v"/>Eliteke, Gibetoni, Baalati, <verse number="45" style="v"/>Yehudi, Beni Beraki, Gati-Rimoni, <verse number="46" style="v"/>Me-Yarikoni ndi Rakoni, pamodzi ndi dera loyangʼanana ndi Yopa.</para>
  <para style="p">
    <verse number="47" style="v"/>Anthu a fuko la Dani atalandidwa dziko lawo, anapita kukathira nkhondo Lesemu. Iwo anapha anthu ake onse, nawulandiratu mzindawo, kuwusandutsa wawo ndi kumakhalamo. Tsono anatcha mzindawo dzina loti Dani popeza ndilo linali dzina la kholo lawo.</para>
  <para style="m">
    <verse number="48" style="v"/>Mizinda yonseyi pamodzi ndi midzi yake ndiyo inali cholowa cha mabanja a fuko la Dani.</para>
  <para style="s1">Dziko la Yoswa</para>
  <para style="p">
    <verse number="49" style="v"/>Atatha kugawana zigawo zosiyanasiyana za dzikolo, Aisraeli anamupatsa Yoswa mwana wa Nuni chigawo chake. <verse number="50" style="v"/>Potsata zimene Yehova anawalamula, anamupatsa mzinda wa Timnati-Sera umene anawupempha. Mzindawu unali mʼdziko lamapiri la Efereimu. Iye anawumanga mzindawu ndi kukhazikikako.</para>
  <para style="p">
    <verse number="51" style="v"/>Wansembe Eliezara, Yoswa ndi atsogoleri a mabanja onse a Israeli anagawa dziko lija zigawozigawo pogwiritsa ntchito maere pamaso pa Yehova. Izi zinachitika ku Silo pa khomo la tenti ya msonkhano. Choncho anamaliza kugawa dzikolo.</para>
  <chapter number="20" style="c"/>
  <para style="s1">Mizinda Yopulumukiramo</para>
  <para style="p">
    <verse number="1" style="v"/>Pambuyo pake Yehova anati kwa Yoswa: <verse number="2" style="v"/>“Uza Aisraeli kuti apatule mizinda yopulumukiramo, monga ine ndinakulangizira kudzera mwa Mose, <verse number="3" style="v"/>kuti aliyense amene wapha munthu mosazindikira osati mwadala azithawirako. Motero adzatetezedwa kwa wolipsira. <verse number="4" style="v"/>Ngati munthu wathawira ku umodzi mwa mizinda imeneyi, akafike pa malo oweruzira milandu amene ali pa chipata cha mzindawo ndipo akafotokoze mlandu wake pamaso pa akuluakulu a mzindawo. Kenaka iwo adzamulola kulowa mu mzinda wawo ndi kumupatsa malo woti akhale nawo. <verse number="5" style="v"/>Ngati munthu wolipsirayo amutsatira komweko atsogoleriwo asapereke munthu wakuphayo chifukwa anapha Mwisraeli mnzakeyo mosazindikira, osati mwachiwembu. <verse number="6" style="v"/>Munthu wakuphayo adzakhalabe mu mzindawo mpaka atayimbidwa mlandu pamaso pa gulu lonse, ndiponso mpaka atamwalira mkulu wa ansembe amene akutumikira pa nthawiyo. Pamenepo munthuyo atha kubwereranso ku mudzi kwawo kumene anachoka mothawa kuja.”</para>
  <para style="p">
    <verse number="7" style="v"/>Choncho iwo anapatula Kedesi mʼdera la Galileya ku mapiri a Nafutali, Sekemu ku mapiri a Efereimu, ndi Kiriati Ariba (ndiye Hebroni) ku mapiri a Yuda. <verse number="8" style="v"/>Kummawa kwa Yorodani, mʼmapiri a chipululu a kummawa kwa Yeriko, anapatula Bezeri pakati pa dera la fuko la Rubeni. Anapatulanso Ramoti ku Giliyadi mʼdera la fuko la Gadi, ndiponso Golani ku Basani mʼdera la fuko la Manase. <verse number="9" style="v"/>Imeneyi ndiyo inali mizinda yopulumukiramo ya Aisraeli onse ngakhalenso mlendo wokhala pakati pawo. Munthu aliyense wopha mnzake mwangozi ankathawira ku mizinda imeneyi. Munthu wolipsira sankaloledwa kuti aphe munthu wothawayo ngati mlandu wake sunazengedwe pamaso pa gulu lonse.</para>
  <chapter number="21" style="c"/>
  <para style="s1">Mizinda ya Alevi</para>
  <para style="p">
    <verse number="1" style="v"/>Tsono atsogoleri a mabanja a fuko la Levi anabwera kwa wansembe Eliezara, Yoswa mwana wa Nuni, ndi kwa atsogoleri a mabanja a mafuko onse a Aisraeli, <verse number="2" style="v"/>ku Silo mʼdziko la Kanaani ndipo anati, “Yehova analamula kudzera mwa Mose kuti atipatse mizinda kuti tikhalemo, pamodzi ndi malo odyetseramo ziweto zathu.” <verse number="3" style="v"/>Choncho, Aisraeli anapereka kwa fuko la Levi mizinda iyi pamodzi ndi malo owetera ziweto zawo kuchokera ku madera awo, monga Yehova analamulira:</para>
  <para style="p">
    <verse number="4" style="v"/>Maere oyamba anagwera mabanja a Kohati, Alevi amene anali zidzukulu za wansembe Aaroni anapatsidwa mizinda 13 kuchokera ku mafuko a Yuda, Simeoni ndi Benjamini. <verse number="5" style="v"/>Ndipo mabanja otsala a Kohati anapatsidwa mizinda khumi kuchokera ku mafuko a Efereimu, Dani ndi theka la fuko la Manase.</para>
  <para style="p">
    <verse number="6" style="v"/>Zidzukulu za Geresoni zinapatsidwa mizinda 13 kuchokera ku mabanja a mafuko a Isakara, Aseri, Nafutali ndi theka la fuko la Manase ku Basani.</para>
  <para style="p">
    <verse number="7" style="v"/>Mabanja a Merari anapatsidwa mizinda khumi ndi iwiri kuchokera ku mafuko a Rubeni, Gadi ndi Zebuloni.</para>
  <para style="p">
    <verse number="8" style="v"/>Choncho Aisraeli anapereka kwa fuko la Levi mizindayi pamodzi ndi malo odyetserako ziweto pogwiritsa ntchito maere, monga Yehova analamula kudzera mwa Mose.</para>
  <para style="m">
    <verse number="9" style="v"/>Awa ndi mayina a mizinda ya mafuko a Yuda ndi Simeoni imene inaperekedwa kwa zidzukulu za Aaroni, <verse number="10" style="v"/>ku banja la Kohati amene anali Alevi. Paja maere oyamba anagwera mabanja a Kohati kuti alandira mizinda.</para>
  <para style="pi1">
    <verse number="11" style="v"/>Anapatsidwa mzinda wa Kiriati Ariba. (Paja Ariba ndiye kholo la Anaaki). Dzina lina la mzindawu ndi Hebroni, ndipo unali mʼdziko la mapiri la Yuda. Pamodzi ndi mzindawu anapatsidwanso mabusa ake onse ozungulira. <verse number="12" style="v"/>Komabe minda ndi midzi yozungulira mizindayi inali itaperekedwa kale kwa Kalebe, mwana wa Yefune kuti ikhale cholowa chake.</para>
  <para style="pi1">
    <verse number="13" style="v"/>Choncho zidzukulu za Aaroni wansembe, zinapatsidwa Hebroni (mzinda wopulumukirako amene wapha munthu), Libina, <verse number="14" style="v"/>Yatiri, Esitemowa, <verse number="15" style="v"/>Holoni, Debri, <verse number="16" style="v"/>Aini, Yuta, ndi Beti-Semesi pamodzi ndi mabusa odyetseramo ziweto ozungulira mizindayi. Yonse pamodzi inali mizinda isanu ndi inayi yochokera ku mafuko awiriwa.</para>
  <para style="pi1">
    <verse number="17" style="v"/>Fuko la Benjamini linapereka Gibiyoni, Geba, <verse number="18" style="v"/>Anatoti ndi Alimoni, pamodzi ndi mabusa odyetsera ziweto ozungulira mizindayi. Yonse pamodzi inali mizinda inayi.</para>
  <para style="m">
    <verse number="19" style="v"/>Choncho mizinda 13 pamodzi ndi malo odyetsera ziweto anapatsidwa kwa ansembe, zidzukulu za Aaroni.</para>
  <para style="m">
    <verse number="20" style="v"/>Mabanja ena otsalira a Kohati a fuko la Levi anapatsidwa mizinda iyi kuchokera ku fuko la Efereimu:</para>
  <para style="pi1">
    <verse number="21" style="v"/>Mizinda ya Sekemu ndi Gezeri ndiye inali mizinda wopulumukirako munthu aliyense wopha mnzake mwangozi. Mizindayi inali ku mapiri a Efereimu. <verse number="22" style="v"/>Analandiranso mizinda ya Gezeri, Kibuzaimu, Beti-Horoni pamodzi ndi malo odyetsera ziweto ozungulira mizindayi. Yonse pamodzi inali mizinda inayi.</para>
  <para style="pi1">
    <verse number="23" style="v"/>Fuko la Dani linapereka mizinda ya Eliteke, Gibetoni, <verse number="24" style="v"/>Ayaloni, Gati-Rimoni pamodzi ndi mabusa odyetsera ziweto ozungulira mizindayi. Yonse pamodzi inali mizinda inayi.</para>
  <para style="pi1">
    <verse number="25" style="v"/>Kuchokera ku theka la fuko la Manase analandira Taanaki ndi Gati-Rimoni pamodzi ndi malo awo owetera ziweto, mizinda iwiri.</para>
  <para style="m">
    <verse number="26" style="v"/>Mizinda khumi yonseyi pamodzi ndi malo odyetsera ziweto, zinapatsidwa ku mabanja ena onse a Akohati.</para>
  <para style="m">
    <verse number="27" style="v"/>Mabanja a Ageresoni a fuko la Levi anapatsidwa mizinda iwiri</para>
  <para style="li4">kuchokera ku theka la Manase wa kummawa,</para>
  <para style="li4">Golani ku Basani (mzinda wopulumukirako amene wapha munthu mwangozi) ndi Beesitera, pamodzi ndi malo awo odyetserako ziweto.</para>
  <para style="li4">
    <verse number="28" style="v"/>Fuko la Isakara linapereka mizinda ya</para>
  <para style="li4">Kisoni, Daberati, <verse number="29" style="v"/>Yarimuti ndi Eni Ganimu, pamodzi ndi malo awo odyetsera ziweto. Yonse pamodzi inali mizinda inayi.</para>
  <para style="li4">
    <verse number="30" style="v"/>Fuko la Aseri linapereka mizinda ya</para>
  <para style="li4">Misali, Abidoni, <verse number="31" style="v"/>Helikati ndi Rehobu pamodzi ndi malo awo odyetsera ziweto. Yonse pamodzi inali mizinda inayi.</para>
  <para style="li4">
    <verse number="32" style="v"/>Fuko la Nafutali linapereka mizinda ya</para>
  <para style="li4">Kedesi wa ku Galileya, mzinda umene unali wopulumukiramo munthu wopha mnzake mwangozi. Analandiranso mizinda ya Hamoti-Dori ndi Karitani. Kuphatikizira apa, analandira malo odyetsera ziweto a mizindayi. Yonse pamodzi inali mizinda inayi.</para>
  <para style="m">
    <verse number="33" style="v"/>Mabanja onse a Ageresoni analandira mizinda 13 pamodzi ndi malo awo odyetsera a ziweto.</para>
  <para style="m">
    <verse number="34" style="v"/>Mabanja a Merari amene anali otsala a fuko la Levi, anapatsidwa</para>
  <para style="li4">mizinda iyi kuchokera ku fuko la Zebuloni:</para>
  <para style="li4">Yokineamu, Karita, <verse number="35" style="v"/>Dimuna ndi Nahalali, pamodzi ndi malo awo odyetsera ziweto. Yonse pamodzi inali mizinda inayi.</para>
  <para style="li4">
    <verse number="36" style="v"/>Kuchokera ku fuko la Rubeni analandira</para>
  <para style="li4">Bezeri, Yahaza, <verse number="37" style="v"/>Kedemoti ndi Mefaati, pamodzi ndi malo awo odyetsera ziweto. Yonse pamodzi inali mizinda inayi.</para>
  <para style="li4">
    <verse number="38" style="v"/>Kuchokera ku fuko la Gadi</para>
  <para style="li4">analandira mzinda wa Ramoti ku Giliyadi. Mzinda umene unali wopulumukiramo munthu wopha mnzake mwangozi. <verse number="39" style="v"/>Analandiranso mizinda ya Mahanaimu, Hesiboni, Yazeri pamodzi ndi malo odyetserako ziweto ozungulira mizinda yonseyi. Yonse pamodzi inali mizindayi anayi.</para>
  <para style="m">
    <verse number="40" style="v"/>Choncho mabanja onse a Merari, amene anali otsala a fuko la Levi analandira mizinda khumi ndi iwiri pogwiritsa ntchito maere.</para>
  <para style="p">
    <verse number="41" style="v"/>Motero mizinda 48 ya mʼdziko limene Aisraeli analanda inapatsidwa kwa Alevi, kuphatikizapo malo ake odyetsera ziweto. <verse number="42" style="v"/>Iliyonse mwa mizindayi inali ndi malo owetera ziweto oyizungulira.</para>
  <para style="p">
    <verse number="43" style="v"/>Motero Yehova anapereka kwa Israeli dziko limene analumbira kulipereka kwa makolo awo. Atalilandira anadzakhalamo. <verse number="44" style="v"/>Yehova anawapatsa mtendere mʼdziko lonse monga momwe analonjezera makolo awo. Palibe ndi mmodzi yemwe mwa adani awo amene anatha kuwagonjetsa chifukwa Yehova anapereka adani awo onse mʼmanja mwawo. <verse number="45" style="v"/>Yehova anakwaniritsa zonse zimene analonjeza kwa Aisraeli.</para>
  <chapter number="22" style="c"/>
  <para style="s1">Mafuko a Kummawa Abwerera Kwawo</para>
  <para style="p">
    <verse number="1" style="v"/>Pambuyo pake Yoswa anayitanitsa fuko la Rubeni, fuko la Gadi ndi theka la fuko la Manase, <verse number="2" style="v"/>ndipo anawawuza kuti, “Inu mwachita zonse zimene Mose mtumiki wa Yehova anakulamulani, ndipo mwamvera mu zonse zimene ndinakulamulirani. <verse number="3" style="v"/>Aisraeli anzanu simunawasiye nthawi yayitali yonseyi mpaka lero lino. Inu mwaonetsetsa kuti mwachita zonse zimene Yehova anakulamulani. <verse number="4" style="v"/>Tsono pakuti Yehova Mulungu wanu wapereka mpumulo kwa abale anu monga anayankhulira nawo, bwererani ku nyumba zanu ku dziko limene Mose mtumiki wa Yehova anakupatsani, dziko limene lili pa tsidya la Yorodani kummawa. <verse number="5" style="v"/>Koma samalitsani kuti mumvere malamulo ndi malangizo amene Mose mtumiki wa Yehova anakupatsani: kukonda Yehova Mulungu wanu, kuchita zimene iye amafuna, kumvera malamulo ake, kukhala okhulupirika kwa Iye ndi kumutumikira ndi mtima wanu wonse ndi moyo wanu wonse.”</para>
  <para style="p">
    <verse number="6" style="v"/>Ndipo Yoswa anawadalitsa ndi kuwalola kuti apite ndipo anapitadi ku nyumba zawo. <verse number="7" style="v"/>Apa nʼkuti Mose atapereka dziko la Basani ku theka lina la fuko la Manase. Koma theka lina la fuko la Manase Yoswa analipatsa dziko la kumadzulo kwa Yorodani pamodzi ndi abale awo onse. Pamene Yoswa ankawatumiza kwawo anthu amenewa, anawadalitsa, <verse number="8" style="v"/>nawawuza kuti, “Mukubwerera kwanu ndi chuma chambiri. Muli ndi ngʼombe zambiri pamodzi ndi siliva, golide, mkuwa ndi chitsulo, ndiponso zovala zambiri. Izi zimene munafunkha kwa adani anu agawireni abale anu.”</para>
  <para style="p">
    <verse number="9" style="v"/>Choncho mafuko a Rubeni, Gadi, pamodzi ndi theka la fuko la Manase anabwerera kwawo. Aisraeli ena onse anawasiya ku Silo mʼdziko la Kanaani. Tsono anapita ku dziko la Giliyadi, dziko limene linali lawo popeza analilandira potsata malamulo a Yehova kudzera mwa Mose.</para>
  <para style="p">
    <verse number="10" style="v"/>Atafika ku Geliloti, malo amene ali mʼmbali mwa mtsinje wa Yorodani mʼdziko la Kanaani, fuko la Rubeni, fuko la Gadi ndi theka la fuko la Manase anamanga guwa lansembe lalikulu pamenepo. <verse number="11" style="v"/>Ndipo pamene Aisraeli ena onse anawuzidwa kuti anthu a fuko la Rubeni, fuko la Gadi ndi theka la fuko la Manase amanga guwa lansembe mʼmalire a Kanaani ku Geliloti, ku tsidya lathu lino la Yorodani, <verse number="12" style="v"/>gulu lonse la Aisraeli linasonkhana ku Silo kuti lipite kukachita nawo nkhondo.</para>
  <para style="p">
    <verse number="13" style="v"/>Choncho Aisraeli anatumiza Finehasi mwana wa wansembe, Eliezara ku dziko la Giliyadi kwa mafuko a Rubeni, Gadi ndi theka la fuko la Manase. <verse number="14" style="v"/>Pamodzi ndi Finehasiyo anatumiza akuluakulu khumi ochokera ku fuko lililonse la Aisraeli. Aliyense mwa akuluakulu amenewa anali mtsogoleri wa banja limodzi la mafuko a Aisraeli.</para>
  <para style="p">
    <verse number="15" style="v"/>Atafika ku Giliyadi anawuza fuko la Rubeni, Gadi ndi theka lija la fuko la Manase kuti, <verse number="16" style="v"/>“Gulu lonse likukufunsa kuti, ‘Chifukwa chiyani mwachita chinthu chonyansa chotere potsutsana ndi Mulungu wa Israeli? Nʼchifukwa chiyani mwapatuka ndi kuleka kutsata Yehova podzimangira nokha guwa lansembe? Mwapandukiratu Yehova! <verse number="17" style="v"/>Kodi tchimo lija la ku Peori ndi lochepa kwa inu? Paja Yehova analanga gulu lonse ndi mliri chifukwa cha tchimolo, ndipo mpaka lero tchimo limene lija tikanazunzika nalobe. <verse number="18" style="v"/>Kodi inu tsono mufuna kupatuka kuleka kumutsata Yehova?</para>
  <para style="p">“ ‘Ngati lero mumupandukira Yehovayo, ndiye kuti mawamawali Iye adzakwiyira gulu lonse wa Israeli. <verse number="19" style="v"/>Ngati dziko limene inu mwatenga ndi loyipitsidwa, bwerani ku dziko la Yehova kumene kuli chihema chake kuja, ndipo mukhale nafe limodzi. Koma inu musawukire Yehova kapena kutisandutsa ife kukhala opanduka podzimangira guwa lansembe, kuwonjezera pa guwa lansembe la Yehova Mulungu wanu. <verse number="20" style="v"/>Kumbukirani pamene Akani mwana wa Zera anakana kumvera lamulo la zinthu zoyenera kuwonongedwa, kodi suja mkwiyo wa Yehova unagwera gulu lonse la Israeli? Akaniyo sanafe yekha chifukwa cha tchimo lakelo.’ ”</para>
  <para style="p">
    <verse number="21" style="v"/>Tsono mafuko a Rubeni, Gadi ndi theka la fuko la Manase anawayankha atsogoleri a mabanja a Israeli aja kuti, <verse number="22" style="v"/>“Wamphamvu uja, Mulungu ndiye Yehova! Wamphamvu uja Mulungu ndiye Yehova. Iyeyu ndiye akudziwa chifukwa chiyani tinachita zimenezi. Tikufunanso kuti inu mudziwe. Ngati tinachita izi mopandukira ndiponso moonetsa kusakhulupirira Yehova, lero lomwe lino musatisiye ndi moyo. <verse number="23" style="v"/>Ngati tinapandukira Yehova ndi kuleka kumutsata pamene tinadzimangira guwa loti tizipserezerapo nsembe kapena kupereka nsembe zaufa, kapena nsembe za mtendere, Yehova yekha ndiye atilange.</para>
  <para style="p">
    <verse number="24" style="v"/>“Ayi! Ife tinachita izi kuopa kuti tsiku lina zidzukulu zanu zingadzanene kwa zidzukulu zathu kuti, ‘Kodi inu mukufuna chiyani kwa Yehova Mulungu wa Israeli? <verse number="25" style="v"/>Yehova anayika mtsinje wa Yorodani kukhala malire pakati pa ife ndi inu, anthu a fuko la Rubeni ndi Gadi. Inuyo mulibe gawo mwa Yehova.’ Tsono mwina zidzukulu zanuzo nʼkudzaletsa zathu kupembedza Yehova.</para>
  <para style="p">
    <verse number="26" style="v"/>“Nʼchifukwa chake tinaganiza kuti, ‘Tiyeni timange guwa lansembe, koma osati kuti tiziperekapo nsembe zopsereza kapena zopereka.’ <verse number="27" style="v"/>Koma mosiyana ndi zimenezi, guwali likhale umboni pakati pa ife ndi inu ndiponso mibado imene ikubwerayo, kuti ife timapembedzanso Yehova ndi nsembe zathu zopsereza, zopereka, ndiponso nsembe za mtendere. Motero mʼtsogolo muno zidzukulu zanu sizidzatha kunena kwa zidzukulu zathu kuti, ‘Inu mulibe gawo mwa Yehova!’</para>
  <para style="p">
    <verse number="28" style="v"/>“Ndipo ife tinati kuti, ‘Ngati iwo adzatiyankhulira kapena kuyankhulira zidzukulu zathu motero mʼtsogolo muno, ife tidzayankha kuti, onani guwa lansembe, lofanana ndi lomwe makolo athu anamanga osati loperekerapo nsembe zopsereza kapena nsembe zina koma ngati umboni pakati pa inu ndi ife.’</para>
  <para style="p">
    <verse number="29" style="v"/>“Sizingatheke konse kuti ife lero nʼkupandukira Yehova. Ife sitingapatuke kuleka kumutsata Yehova ndi kumanga guwa lina la nsembe zopsereza, nsembe za zakudya, ndi nsembe zina zopikisana ndi guwa la Yehova, Mulungu wathu limene lili patsogolo pa Hema ya Yehova mʼmene amakhalamo.”</para>
  <para style="p">
    <verse number="30" style="v"/>Tsono Finehasi wansembe ndi atsogoleri a gululo amene anali naye atamva zimene anthu a fuko la Rubeni, Gadi ndi theka lakummawa la fuko la Manase ananena, anakondwera kwambiri. <verse number="31" style="v"/>Ndipo Finehasi wansembe, mwana wa Eliezara anati kwa mafuko a Rubeni, Gadi ndi Manase, “Lero tadziwa kuti Yehova ali nafe chifukwa zimene mwachitazi simunawukire nazo Yehova. Inu mwapulumutsa Aisraeli onse ku chilango cha Yehova.”</para>
  <para style="p">
    <verse number="32" style="v"/>Ndipo Finehasi mwana wa wansembe Eliezara, pamodzi ndi atsogoleriwo anachoka ku Giliyadi nasiya anthu a fuko la Rubeni ndi Gadi nabwerera ku Kanaani kwa Aisraeli anzawo, ndipo anakafotokoza zonsezi. <verse number="33" style="v"/>Mawu amenewa anakondweretsa Aisraeli onse ndipo anayamika Mulungu. Choncho sanakambenso zopita ku nkhondo kukawononga dziko limene Arubeni ndi Agadi ankakhalamo.</para>
  <para style="p">
    <verse number="34" style="v"/>Arubeni ndi Agadi anatcha guwalo kuti Mboni: Mboni pakati pathu kuti Yehova ndi Mulungu.</para>
  <chapter number="23" style="c"/>
  <para style="s1">Kutsanzika kwa Yoswa</para>
  <para style="p">
    <verse number="1" style="v"/>Panapita nthawi yayitali kuchokera pamene Yehova anakhazikitsa mtendere pakati pa Aisraeli ndi adani awo owazungulira. Nthawi imeneyi nʼkuti Yoswa atakalamba, ali ndi zaka zambiri. <verse number="2" style="v"/>Yoswayo anayitanitsa Aisraeli onse pamodzi ndi akuluakulu, atsogoleri, oweruza, ndi oyangʼanira anthu antchito ndipo anawawuza kuti, “Ine ndakalamba ndipo ndili ndi zaka zambiri. <verse number="3" style="v"/>Inu mwaona zonse zimene Yehova Mulungu wanu wachita kwa mitundu yonseyi chifukwa cha inu. Ndi Yehova Mulungu wanu amene anakumenyerani nkhondo. <verse number="4" style="v"/>Tsono onani! Mitundu ya anthu otsalawa ndayipereka kwa mafuko anu pamodzi ndi mitundu ya anthu ya pakati pa Yorodani ndi Nyanja Yayikulu ya kumadzulo imene ndinayigonjetsa. <verse number="5" style="v"/>Yehova Mulungu wanu ndiye adzawathamangitsa pamaso panu. Mudzatenga dziko lawo monga Yehova anakulonjezerani.</para>
  <para style="p">
    <verse number="6" style="v"/>“Choncho khalani amphamvu, ndipo samalani kuti mumvere zonse zimene zalembedwa mʼbuku la malamulo a Mose. Musapatuke pa malamulo onse amene alembedwamo. <verse number="7" style="v"/>Musagwirizane ndi mitundu ya anthu imene yatsala pakati panu. Musatchule mayina a milungu yawo kapena kuyitchula polumbira. Musayitumikire kapena kuyigwadira. <verse number="8" style="v"/>Koma mukuyenera kugwiritsa Yehova Mulungu wanu, monga mwachitira mpaka lero lino.</para>
  <para style="p">
    <verse number="9" style="v"/>“Yehova wapirikitsa patsogolo panu mitundu ya anthu ikuluikulu ndi yolimba. Mpaka lero palibe amene watha kulimbana nanu. <verse number="10" style="v"/>Aliyense wa inu atha kuthamangitsa anthu 1,000 chifukwa Yehova Mulungu wanu ndiye amakumenyerani nkhondo, monga momwe analonjezera. <verse number="11" style="v"/>Choncho samalitsani kuti mukonde Yehova Mulungu wanu.</para>
  <para style="p">
    <verse number="12" style="v"/>“Koma ngati mubwerera mʼmbuyo ndi kuphatikizana ndi mitundu yotsalayi imene ili pakati panu ndi kumakwatirana nayo, <verse number="13" style="v"/>pamenepo mudziwe kuti Yehova, Mulungu wanu, sadzapirikitsa mitundu imeneyi pamaso panu, koma idzakhala ngati msampha kwa inu kapenanso khwekhwe lokukolani. Idzakhala ngati zikwapu pa msana panu kapenanso ngati minga mʼmaso mwanu mpaka mutatha psiti mʼdziko labwinoli limene Yehova Mulungu wanu wakupatsani.</para>
  <para style="p">
    <verse number="14" style="v"/>“Aliyense wa inu akudziwa mu mtima mwake komanso mʼmoyo mwake kuti zabwino zonse zimene Yehova Mulungu wanu anakulonjezani zachitika. Palibe lonjezo ndi limodzi lomwe limene silinakwaniritsidwe. <verse number="15" style="v"/>Monga momwe Yehova Mulungu wanu wakuchitirani zabwino zonse zimene ananena kuti adzachita, Yehovayo angathenso kukuchitirani zoyipa zonse zimene waopseza, mpaka kukuchotsani mʼdziko lokoma limene anakupatsani. <verse number="16" style="v"/>Ngati muphwanya pangano la Yehova Mulungu wanu, limene anakulamulirani nʼkumapita kukatumikira milungu ina ndi kuyigwadira, Yehova adzakukwiyirani, ndiye mudzachotsedwa mʼdziko labwinoli limene Yehova wakupatsani.”</para>
  <chapter number="24" style="c"/>
  <para style="s1">Kukonzanso Pangano ku Sekemu</para>
  <para style="p">
    <verse number="1" style="v"/>Tsono Yoswa anasonkhanitsa mafuko onse a Israeli ku Sekemu. Iye anayitanitsa akuluakulu, atsogoleri, oweruza, ndi akuluakulu a boma la Israeli, ndipo iwo anafika pamaso pa Mulungu.</para>
  <para style="p">
    <verse number="2" style="v"/>Yoswa anati kwa anthu onse, “Yehova Mulungu wa Israeli akuti, ‘Kalekale makolo anu, kuphatikiza Tera, abambo a Abrahamu ndi Nahori ankakhala kutsidya kwa Mtsinje ndipo ankapembedza milungu ina. <verse number="3" style="v"/>Koma ine ndinatenga kholo lanu Abrahamu kumuchotsa ku dziko la kutsidya kwa mtsinje wa Yufurate ndipo ndinamutsogolera kupita ku dziko la Kanaani. Ndinamupatsa zidzukulu zambiri. Ndinamupatsa Isake, <verse number="4" style="v"/>ndipo Isake ndinamupatsa Yakobo ndi Esau. Ndinapereka dziko la mapiri la Seiri kwa Esau, koma Yakobo ndi ana ake anapita ku Igupto.</para>
  <para style="p">
    <verse number="5" style="v"/>“ ‘Kenaka ndinatuma Mose ndi Aaroni, ndipo ine ndinazunza Aigupto. Pambuyo pake ndinakutulutsani. <verse number="6" style="v"/>Nditatulutsa makolo anu ku Igupto ndinafika nawo ku Nyanja Yofiira. Aigupto anawathamangira ndi magaleta ndi okwera pa akavalo mpaka ku Nyanja Yofiira. <verse number="7" style="v"/>Tsono makolo anuwo anapemphera kwa Ine kuti ndiwathandize, ndipo ndinayika mtambo wakuda pakati pawo ndi Aiguptowo, ndipo Nyanja inamiza Aigupto aja. Inu munaona ndi maso anu zimene ndinachita kwa Aiguptowo ndipo inu munakhala mʼchipululu nthawi yayitali.</para>
  <para style="p">
    <verse number="8" style="v"/>“ ‘Pambuyo pake Ine ndinabwera nanu ku dziko la Aamori amene amakhala kummawa kwa Yorodani. Iwo anamenyana nanu koma ndinawapereka mʼdzanja lanu. Ndinawawononga pamaso panu, ndipo inu munalanda dziko lawo. <verse number="9" style="v"/>Balaki mwana wa Zipori, mfumu ya Mowabu, analimbana ndi Israeli. Iye anayitanitsa Balaamu mwana wa Beori kuti akutemberereni. <verse number="10" style="v"/>Koma ine sindinamvere Balaamu, kotero iye anakudalitsani mowirikiza ndipo ndinakulanditsani mʼdzanja lake.</para>
  <para style="p">
    <verse number="11" style="v"/>“ ‘Ndipo inu munawoloka Yorodani ndi kufika ku Yeriko. Anthu a ku Yeriko analimbana nanu pamodzi ndi Aamori, Aperezi, Akanaani, Ahiti, Agirigasi, Ahivi ndi Ayebusi. Koma Ine ndinawapereka mʼdzanja lanu. <verse number="12" style="v"/>Ine ndinatumiza mavu amene anapirikitsa mafumu awiri Aamori aja pamaso panu. Inu simunachite izi ndi lupanga ndi uta wanu. <verse number="13" style="v"/>Motero ndinakupatsani dziko limene simunalivutikire ndiponso mizinda imene simunamange. Inu mukukhala mʼmenemo ndi kumadya zipatso za mʼmunda wamphesa ndi kuthyola zipatso mʼmitengo ya olivi zimene simunadzale.’</para>
  <para style="p">
    <verse number="14" style="v"/>“Ndipo tsopano wopani Yehova ndi kumutumikira Iye mokhulupirika ndi moona. Chotsani milungu imene makolo anu ankapembedza kutsidya kwa mtsinje wa Yufurate ndi ku Igupto ndipo tumikirani Yehova. <verse number="15" style="v"/>Koma ngati kutumikira Yehova kukuyipirani, sankhani lero amene mudzamutumikire, kapena milungu imene makolo anu ankayitumikira kutsidya kwa mtsinje wa Yufurate, kapena milungu ya Aamori, amene mukukhala mʼdziko lawo. Koma ine ndi banja langa, tidzatumikira Yehova.”</para>
  <para style="p">
    <verse number="16" style="v"/>Ndipo anthu anayankha, “Sizingatheke kuti timusiye Yehova ndi kutumikira milungu ina! <verse number="17" style="v"/>Yehova Mulungu wathu ndiye amene anatitulutsa ife ndi makolo athu mu ukapolo, mʼdziko la Igupto. Tinaona ndi maso athu zizindikiro zozizwitsa zimene anachita. Iye anatiteteza pa ulendo wathu wonse ndi pakati pa mitundu yonse imene tinkakumana nayo. <verse number="18" style="v"/>Ife tikufika Iye anapirikitsa anthu onse pamodzi ndi Aamori amene ankakhala mʼdzikoli. Ifenso tidzatumikira Yehova chifukwa Iye ndiye Mulungu.”</para>
  <para style="p">
    <verse number="19" style="v"/>Koma Yoswa anati kwa anthuwo, “Inutu simungathe kutumikira Yehova. Iye ndi Mulungu woyera, salola kupikisana naye. Sadzakukhululukirani ngati mumuwukira ndi kumuchimwira. <verse number="20" style="v"/>Ngati inu musiya Yehova ndi kutumikira milungu yachilendo, adzakufulatirani. Iye adzakulangani ndi kukuwonongani ngakhale kuti poyamba anakuchitirani zabwino.”</para>
  <para style="p">
    <verse number="21" style="v"/>Koma anthuwo anati kwa Yoswa, “Ayi! Ife tidzatumikira Yehova.”</para>
  <para style="p">
    <verse number="22" style="v"/>Kenaka Yoswa anati, “Inu mukudzichitira nokha umboni kuti mwasankha kutumikira Yehova.”</para>
  <para style="p">Iwo anayankha kuti, “Inde ife ndife mboni.”</para>
  <para style="p">
    <verse number="23" style="v"/>Yoswa anati, “Tsono chotsani milungu yachilendo imene ili pakati panu ndipo perekani mitima yanu kwa Yehova Mulungu wa Israeli.”</para>
  <para style="p">
    <verse number="24" style="v"/>Ndipo anthuwo anati kwa Yoswa, “Ife tidzatumikira Yehova Mulungu wathu ndi kumvera Iye.”</para>
  <para style="p">
    <verse number="25" style="v"/>Choncho pa tsiku limenelo Yoswa anachita pangano mʼmalo mwa anthuwo, ndipo pa Sekemu pomwepo iye anapereka malamulo ndi malangizo kwa anthu aja. <verse number="26" style="v"/>Ndipo Yoswa analemba zinthu izi mʼbuku la malamulo a Mulungu. Kenaka iye anatenga mwala waukulu nawuyimika pansi pa mtengo wa thundu pa malo wopatulika a Yehova.</para>
  <para style="p">
    <verse number="27" style="v"/>Yoswa anati kwa anthu onse, “Tamvani! Mwala uwu udzakhala mboni yotitsutsa. Mwalawu wamva mawu onse amene Yehova wayankhula kwa ife. Udzakhala mboni yotitsutsa ngati mukhala osakhulupirika kwa Mulungu wanu.”</para>
  <para style="s1">Kumwalira kwa Yoswa ndi Eliezara</para>
  <para style="p">
    <verse number="28" style="v"/>Kenaka Yoswa analola anthu kuti apite, aliyense ku dera lake.</para>
  <para style="p">
    <verse number="29" style="v"/>Zitatha zinthu izi, Yoswa mwana wa Nuni, mtumiki wa Yehova, anamwalira ali ndi zaka 110, <verse number="30" style="v"/>ndipo anamuyika mʼmanda mʼdziko lake, ku Timnati-Sera dziko lamapiri la ku Efereimu, kumpoto kwa phiri la Gaasi.</para>
  <para style="p">
    <verse number="31" style="v"/>Israeli anatumikira Yehova pa nthawi yonse imene Yoswa anali ndi moyo ndiponso pa nthawi ya akuluakulu amene anali moyo Yoswa atamwalira, anthu amene ankadziwa zonse zimene Yehova anachitira Israeli.</para>
  <para style="p">
    <verse number="32" style="v"/>Ndipo mafupa a Yosefe amene Aisraeli anawatulutsa ku Igupto anawayika mʼmanda a ku Sekemu pa malo amene Yakobo anagula ndi ndalama zasiliva 100 kwa ana a Hamori, abambo a Sekemu. Malo awa anakhala cholowa cha adzukulu a Yosefe.</para>
  <para style="p">
    <verse number="33" style="v"/>Ndipo Eliezara mwana wa Aaroni anamwalira ndipo anayikidwa mʼmanda ku Gibeya, malo amene anapatsidwa kwa Finehasi mwana wake, mʼdziko lamapiri la Efereimu.</para>
</usx>
