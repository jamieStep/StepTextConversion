<?xml version="1.0" encoding="UTF-8"?>
<usx version="2.6">
  <book code="2SA" style="id">- The Word of God in Contemporary Chichewa (Mawu a Mulungu mu Chichewa Chalero)</book>
  <para style="rem">Copyright © 2002, 2016 Biblica, Inc.</para>
  <para style="h">2 SAMUELI</para>
  <para style="toc1">2 Samueli</para>
  <para style="toc2">2 Samueli</para>
  <para style="toc3">2 Sam</para>
  <para style="mt1">2 Samueli</para>
  <chapter number="1" style="c"/>
  <para style="s1">Davide Amva za Imfa ya Sauli</para>
  <para style="p">
    <verse number="1" style="v"/>Atamwalira Sauli, Davide anabwerako kumene anakagonjetsa Aamaleki ndipo anakakhala ku Zikilagi masiku awiri. <verse number="2" style="v"/>Pa tsiku lachitatu munthu wina wochokera ku msasa wa Sauli anafika, zovala zake zitangʼambika ndiponso anali atathira dothi pamutu pake. Atafika kwa Davide, anadzigwetsa pansi, kupereka ulemu kwa Davideyo.</para>
  <para style="p">
    <verse number="3" style="v"/>Davide anamufunsa iye kuti, “Kodi iwe wachokera kuti?”</para>
  <para style="p">Iye anayankha kuti, “Ine ndathawa ku misasa ya Aisraeli.”</para>
  <para style="p">
    <verse number="4" style="v"/>Davide anafunsa, “Tandiwuza, chachitika ndi chiyani?”</para>
  <para style="p">Iye anati, “Anthu athawa ku nkhondo ndipo ambiri aphedwa. Sauli ndi mwana wake Yonatani aphedwa.”</para>
  <para style="p">
    <verse number="5" style="v"/>Ndipo Davide anati kwa mnyamata amene anabweretsa nkhaniyi, “Ukudziwa bwanji kuti Sauli ndi mwana wake Yonatani afa?”</para>
  <para style="p">
    <verse number="6" style="v"/>Mnyamatayo anati, “Zinangochitika kuti ndinali pa phiri la Gilibowa, ndipo Sauli anali komweko ataweramira pa mkondo wake, pamodzi ndi magaleta ndi okwera ake atamuyandikira. <verse number="7" style="v"/>Pamene anatembenuka ndi kundiona ine, iye anandiyitana, ndipo ndinati, ‘Kodi ndichite chiyani?’ ”</para>
  <para style="p">
    <verse number="8" style="v"/>Iye anandifunsa, “Iwe ndiwe yani?”</para>
  <para style="p">Ine ndinayankha kuti, “Ndine Mwamaleki.”</para>
  <para style="p">
    <verse number="9" style="v"/>“Kenaka iye anati kwa ine, ‘Bwera pafupi ndipo undiphe! Ndikumva ululu kwambiri, koma ndikanali ndi moyo!’</para>
  <para style="p">
    <verse number="10" style="v"/>“Kotero ndinabwera pafupi ndi kumupha, chifukwa ndinadziwa kuti mmene anagweramo sakanakhalanso ndi moyo. Ndipo ndatenga chipewa chaufumu chimene chinali pamutu pake ndi khoza la pa dzanja lake ndipo ndazibweretsa kwa inu mbuye wanga.”</para>
  <para style="p">
    <verse number="11" style="v"/>Apo Davide ndi anthu onse amene anali nawo anangʼamba zovala zawo. <verse number="12" style="v"/>Iwo analira maliro ndi kusala zakudya mpaka madzulo chifukwa cha Sauli ndi mwana wake Yonatani, komanso chifukwa cha gulu la ankhondo la Yehova ndi nyumba ya Israeli, chifukwa anaphedwa ndi lupanga.</para>
  <para style="p">
    <verse number="13" style="v"/>Davide anati kwa mnyamata amene anabweretsa uthengawo, “Iwe umachokera kuti?”</para>
  <para style="p">Iye anayankha kuti, “Ine ndine mwana wa mlendo Mwamaleki.”</para>
  <para style="p">
    <verse number="14" style="v"/>Davide anamufunsanso kuti, “Nʼchifukwa chiyani sunaope kukweza dzanja lako ndi kupha wodzozedwa wa Yehova?”</para>
  <para style="p">
    <verse number="15" style="v"/>Kenaka Davide anayitana mmodzi mwa anyamata ake ndipo anati, “Pita ukamukanthe!” Kotero iye anapita kukamukantha, ndipo mnyamata uja anafa. <verse number="16" style="v"/>Pakuti Davide anali atanena kwa iye kuti, “Iwe wadzipha wekha. Pakamwa pako pakunena zokutsutsa wekha, pamene unanena kuti, ‘Ine ndapha wodzozedwa wa Yehova.’ ”</para>
  <para style="s1">Davide Alira Maliro a Sauli ndi Yonatani</para>
  <para style="p">
    <verse number="17" style="v"/>Davide anayimba nyimbo iyi ya maliro, kulira Sauli ndi mwana wake Yonatani. <verse number="18" style="v"/>Ndipo analamula kuti anthu a ku Yuda aphunzitsidwe nyimbo ya maliroyi imene yalembedwa mʼbuku la Yasari:</para>
  <para style="q1">
    <verse number="19" style="v"/>“Ulemerero wako iwe Israeli, wagona utaphedwa ku zitunda.</para>
  <para style="q2">Taonani amphamvu agwa kumeneko!</para>
  <para style="b"/>
  <para style="q1">
    <verse number="20" style="v"/>“Musakanene zimenezi ku Gati,</para>
  <para style="q2">musazilengeze ku misewu ya ku Asikeloni,</para>
  <para style="q1">kuti ana aakazi a Afilisti angasangalale,</para>
  <para style="q2">ana aakazi a osachita mdulidwe angakondwere.</para>
  <para style="b"/>
  <para style="q1">
    <verse number="21" style="v"/>“Inu mapiri a ku Gilibowa,</para>
  <para style="q2">musakhalenso ndi mame kapena mvula,</para>
  <para style="q2">kapena minda yobereka zopereka za ufa.</para>
  <para style="q1">Pakuti kumeneko chishango cha munthu wamphamvu chinadetsedwa,</para>
  <para style="q2">chishango cha Sauli sanachipakenso mafuta.</para>
  <para style="b"/>
  <para style="q1">
    <verse number="22" style="v"/>“Pa magazi a ophedwa,</para>
  <para style="q2">pa mnofu wa amphamvu,</para>
  <para style="q1">uta wa Yonatani sunabwerere,</para>
  <para style="q2">lupanga la Sauli silinabwere chabe.</para>
  <para style="b"/>
  <para style="q1">
    <verse number="23" style="v"/>“Sauli ndi Yonatani,</para>
  <para style="q2">pa moyo wawo anali okondedwa ndi okoma mtima,</para>
  <para style="q2">ndipo pa imfa yawo sanasiyanitsidwe.</para>
  <para style="q1">Iwo anali ndi liwiro loposa ziwombankhanga,</para>
  <para style="q2">anali ndi mphamvu zoposa mkango.</para>
  <para style="b"/>
  <para style="q1">
    <verse number="24" style="v"/>“Inu ana aakazi a Israeli,</para>
  <para style="q2">mulireni Sauli,</para>
  <para style="q1">amene anakuvekani zovala zofiira ndi zofewa,</para>
  <para style="q2">amene anakometsera zovala zanu ndi zokometsera zagolide.</para>
  <para style="b"/>
  <para style="q1">
    <verse number="25" style="v"/>“Taonani amphamvu agwa ku nkhondo!</para>
  <para style="q2">Yonatani wagona ataphedwa ku zitunda.</para>
  <para style="q1">
    <verse number="26" style="v"/>Ine ndikuvutika mumtima chifukwa cha iwe mʼbale wanga Yonatani,</para>
  <para style="q2">unali wokondedwa kwambiri kwa ine.</para>
  <para style="q1">Chikondi chako pa ine chinali chopambana,</para>
  <para style="q2">chopambana kuposa chikondi cha akazi.</para>
  <para style="b"/>
  <para style="q1">
    <verse number="27" style="v"/>“Taonani amphamvu agwa!</para>
  <para style="q2">Zida zankhondo zawonongeka!”</para>
  <chapter number="2" style="c"/>
  <para style="s1">Davide Adzozedwa Kukhala Mfumu ya Yuda</para>
  <para style="p">
    <verse number="1" style="v"/>Patapita nthawi, Davide anafunsa Yehova kuti, “Kodi ndipite ku umodzi mwa mizinda ya Yuda?”</para>
  <para style="p">Yehova anayankha kuti, “Pita.”</para>
  <para style="p">Davide anafunsanso kuti, “Kodi ndipite kuti?”</para>
  <para style="p">Yehova anayankha kuti, “Ku Hebroni.”</para>
  <para style="p">
    <verse number="2" style="v"/>Choncho Davide anapita kumeneko ndi akazi ake awiri, Ahinoamu wa ku Yezireeli ndi Abigayeli mkazi wamasiye uja wa Nabala wa ku Karimeli. <verse number="3" style="v"/>Davide anatenganso anthu amene anali nawo aliyense ndi banja lake, ndipo anakakhala ku midzi ya ku Hebroni. <verse number="4" style="v"/>Kenaka amuna a ku Yuda anabwera ku Hebroni ndipo kumeneko anadzoza Davide kukhala mfumu ya fuko la Yuda.</para>
  <para style="p">Davide atawuzidwa kuti anthu a ku Yabesi Giliyadi ndi amene anayika mʼmanda Sauli, <verse number="5" style="v"/>iye anatuma amithenga kwa anthu a ku Yabesi Giliyadi kuti akayankhule nawo kuti, “Yehova akudalitseni poonetsa kukoma mtima kwanu kwa Sauli mbuye wanu pomuyika mʼmanda. <verse number="6" style="v"/>Tsopano Yehova akuonetseni kukoma mtima ndi kukhulupirika kwake ndipo inenso ndidzakukomerani mtima chifukwa munachita zimenezi. <verse number="7" style="v"/>Tsopano khalani amphamvu ndi olimba mtima, pakuti Sauli mbuye wanu wafa, ndipo fuko la Yuda landidzoza kukhala mfumu yawo.”</para>
  <para style="s1">Nkhondo Pakati pa Otsatira Davide ndi Otsatira Sauli</para>
  <para style="p">
    <verse number="8" style="v"/>Pa nthawi imeneyi Abineri mwana wa Neri, wolamulira ankhondo a Sauli, anatenga Isi-Boseti mwana wa Sauli ndi kubwera naye ku Mahanaimu. <verse number="9" style="v"/>Iye anamuyika kuti akhale mfumu yoyangʼanira Giliyadi, Asuri ndi Yezireeli, pamodzi ndi Efereimu, Benjamini ndi Israeli yense.</para>
  <para style="p">
    <verse number="10" style="v"/>Isi-Boseti mwana wa Sauli anali wa zaka makumi anayi pamene anakhala mfumu ya Israeli ndipo analamulira zaka ziwiri. Koma fuko la Yuda linatsatira Davide. <verse number="11" style="v"/>Davide anakhala mfumu ku Hebroni akulamulira fuko la Yuda, kwa zaka zisanu ndi chimodzi ndi miyezi isanu ndi umodzi.</para>
  <para style="p">
    <verse number="12" style="v"/>Abineri mwana wa Neri, pamodzi ndi ankhondo a Isi-Boseti mwana wa Sauli, anachoka ku Mahanaimu ndi kupita ku Gibiyoni. <verse number="13" style="v"/>Yowabu mwana wa Zeruya pamodzi ndi ankhondo a Davide anapita ndi kukakumana nawo ku dziwe la ku Gibiyoni. Gulu lina linakhala mbali ina ya dziwelo pamene gulu lina linakhala mbali inayo.</para>
  <para style="p">
    <verse number="14" style="v"/>Kenaka Abineri anati kwa Yowabu, “Tiye tibweretse ena mwa anyamata athu kuti amenyane patsogolo pathupa.”</para>
  <para style="p">Yowabu anayankha, “Chabwino, amenyane.”</para>
  <para style="p">
    <verse number="15" style="v"/>Kotero anayimirira ndipo anawawerenga: anyamata khumi ndi awiri a fuko la Benjamini ndi Isi-Boseti mwana wa Sauli ndiponso anyamata khumi ndi awiri a Davide. <verse number="16" style="v"/>Tsono aliyense anagwira mutu wa mnzake namubaya mnzakeyo mʼnthiti ndi mpeni ndipo onse anagwera pansi limodzi. Kotero malo amenewo ku Gibiyoni amatchedwa Helikati Hazurimu.</para>
  <para style="p">
    <verse number="17" style="v"/>Tsiku limeneli nkhondo yake inali yoopsa kwambiri, ndipo Abineri ndi ankhondo a Israeli anagonjetsedwa ndi ankhondo a Davide.</para>
  <para style="p">
    <verse number="18" style="v"/>Ana atatu aamuna a Zeruya, Yowabu, Abisai ndi Asaheli anali komweko. Koma Asaheli anali waliwiro ngati insa. <verse number="19" style="v"/>Iye anathamangitsa Abineri ndipo sanakhotere kumanja kapena kumanzere pamene amamutsatira. <verse number="20" style="v"/>Abineri anayangʼana mʼmbuyo ndipo anafunsa, “Kodi ndiwe Asaheli?”</para>
  <para style="p">Iye anayankha kuti, “Ndine.”</para>
  <para style="p">
    <verse number="21" style="v"/>Ndipo Abineri anati kwa iye, “Khotera kumanja kapena kumanzere: tsatira mmodzi mwa anyamatawa ndipo umulande zida zake.” Koma Asaheli sanasiye kumuthamangitsa.</para>
  <para style="p">
    <verse number="22" style="v"/>Abineri anamuchenjezanso Asaheli, “Siya kuthamangitsa ine! Kodi ndikukanthe chifukwa chiyani? Kodi ndikaonana naye bwanji mʼbale wako Yowabu?”</para>
  <para style="p">
    <verse number="23" style="v"/>Koma iye anakana kuleka kumuthamangitsa. Choncho Abineri anabaya Asaheli mʼmimba ndi msonga ya mkondo wake ndipo mkondowo unatulukira mbali ina. Iye anagwa ndi kufera pamalo pomwepo. Ndipo munthu aliyense amayima akafika pamalo pamene anagwera ndi kufa.</para>
  <para style="p">
    <verse number="24" style="v"/>Koma Yowabu ndi Abisai anathamangitsa Abineri, ndipo dzuwa likulowa, anafika ku phiri la Ama, pafupi ndi Giya pa njira yopita ku chipululu cha ku Gibiyoni. <verse number="25" style="v"/>Pamenepo anthu a fuko la Benjamini anasonkhana kudzathandiza Abineri. Iwo anapanga gulu ndipo anayima pamwamba pa phiri.</para>
  <para style="p">
    <verse number="26" style="v"/>Abineri anayitana Yowabu, “Kodi tipitirize kumenyana mpaka kalekale? Kodi sukuzindikira kuti mathero ake kudzakhala kuwawidwa mitima? Kodi udzawaletsa liti ankhondo ako kuthamangitsa abale awo?”</para>
  <para style="p">
    <verse number="27" style="v"/>Yowabu anayankha kuti, “Pali Yehova wamoyo, ukanapanda kuyankhula, ankhondo anga akanapitiriza kuthamangitsa abale awo mpaka mmawa.”</para>
  <para style="p">
    <verse number="28" style="v"/>Chomwecho Yowabu analiza lipenga, ndipo ankhondo onse anayima. Iwo analeka kuthamangitsa Aisraeli kapena kumenyana nawo.</para>
  <para style="p">
    <verse number="29" style="v"/>Usiku wonsewo Abineri ndi ankhondo ake anayenda kudutsa Araba. Iwo anawoloka Yorodani, napitirira mpaka kudutsa dera lonse la Bitironi ndipo anafika ku Mahanaimu.</para>
  <para style="p">
    <verse number="30" style="v"/>Choncho Yowabu anabwerera kuchokera kothamangitsa Abineri ndipo anasonkhanitsa ankhondo ake onse. Kupatula Asaheli, panali ankhondo khumi ndi anayi a Davide amene anasowa. <verse number="31" style="v"/>Koma ankhondo a Davide anapha ankhondo a fuko la Benjamini 360 amene anali ndi Abineri. <verse number="32" style="v"/>Iwo anatenga Asaheli ndi kukamuyika mʼmanda a abambo ake ku Betelehemu. Ndipo Yowabu ndi ankhondo ake anayenda usiku wonse ndi kufika ku Hebroni kukucha.</para>
  <chapter number="3" style="c"/>
  <para style="p">
    <verse number="1" style="v"/>Nkhondo ya pakati pa banja la Sauli ndi banja la Davide inachitika nthawi yayitali. Mphamvu za Davide zinkakulirakulirabe, pamene banja la Sauli mphamvu zake zimapita zicheperachepera.</para>
  <para style="li1">
    <verse number="2" style="v"/>Ana aamuna a Davide amene anabadwira ku Hebroni anali awa: Woyamba anali Amnoni, amayi ake anali Ahinoamu wa ku Yezireeli.</para>
  <para style="li2">
    <verse number="3" style="v"/>Mwana wachiwiri anali Kileabu, amayi ake anali Abigayeli mkazi wamasiye wa Nabala wa ku Karimeli.</para>
  <para style="li2">Wachitatu anali Abisalomu, amayi ake anali Maaka mwana wa Talimai mfumu ya Gesuri;</para>
  <para style="li2">
    <verse number="4" style="v"/>wachinayi anali Adoniya, amayi ake anali Hagiti;</para>
  <para style="li2">wachisanu, Sefatiya amayi ake anali Abitali;</para>
  <para style="li2">
    <verse number="5" style="v"/>ndipo wachisanu ndi chimodzi anali Itireamu, amayi ake anali Egila, mkazi wa Davide.</para>
  <para style="li2">Ana awa a Davide anabadwira ku Hebroni.</para>
  <para style="s1">Abineri Agwirizana ndi Davide</para>
  <para style="p">
    <verse number="6" style="v"/>Pamene kunali nkhondo pakati pa banja la Sauli ndi banja la Davide, Abineri anayamba kudzipatsa yekha mphamvu pakati pa banja la Sauli. <verse number="7" style="v"/>Sauli anali ndi mzikazi dzina lake Rizipa mwana wa Ayiwa. Ndipo Isiboseti anati kwa Abineri, “Nʼchifukwa chiyani unagona ndi mzikazi wa abambo anga?”</para>
  <para style="p">
    <verse number="8" style="v"/>Abineri anakwiya kwambiri chifukwa cha zimene Isi-Boseti ananena ndipo anamuyankha kuti “Kodi ukuyesa ndine mutu wagalu umene ali mbali ya Ayuda? Lero lino ndine wokhulupirika ku nyumba ya abambo ako, Sauli ndi banja lake ndi anzake. Ine sindinakupereke kwa Davide, koma tsopano ukundinena pa cholakwa chimene ndachita pa mkazi uyu! <verse number="9" style="v"/>Mulungu andilange ine Abineri, andilange kwambiri, ngati sindichitira Davide zimene Yehova anamulonjeza iye mwa lumbiro. <verse number="10" style="v"/>Ndidzachotsa ufumu ku nyumba ya Sauli ndi kukhazikitsa ufumu wa Davide pa Aisraeli onse ndi Yuda kuchokera ku Dani mpaka ku Beeriseba.” <verse number="11" style="v"/>Isiboseti sanayerekezenso kunena mawu ena kwa Abineri, chifukwa ankamuopa.</para>
  <para style="p">
    <verse number="12" style="v"/>Kenaka Abineri anatuma amithenga kwa Davide kukanena kuti, “Kodi dzikoli ndi la yani? Uchite mgwirizano ndi ine ndipo ndidzakuthandiza kuti Aisraeli onse azikutsatira.”</para>
  <para style="p">
    <verse number="13" style="v"/>Davide anati, “Chabwino. Ine ndichita mgwirizano ndi iwe. Koma ndikukupempha chinthu chimodzi: Usabwere pamaso panga pokhapokha utabweretsa Mikala mwana wamkazi wa Sauli, ukamabwera kudzandiona.” <verse number="14" style="v"/>Ndipo Davide anatuma amithenga kwa Isi-Boseti mwana wa Sauli, kumulamula kuti, “Patse mkazi wanga Mikala, amene ndinamukwatira ndi makungu 100 a msonga za mavalo a Afilisti.”</para>
  <para style="p">
    <verse number="15" style="v"/>Kotero Isi-Boseti analamulira ndipo anakamutenga kwa mwamuna wake Palitieli mwana wa Laisi. <verse number="16" style="v"/>Koma mwamuna wake anapita naye akulira pambuyo pake njira yonse mpaka ku Bahurimu. Kenaka Abineri anati kwa iye, “Bwerera kwanu!” Ndipo anabwerera kwawo.</para>
  <para style="p">
    <verse number="17" style="v"/>Abineri anakambirana ndi akuluakulu a Israeli ndipo anati, “Kwa kanthawi mwakhala mukufuna kulonga Davide kuti akhale mfumu yanu. <verse number="18" style="v"/>Tsopano chitani zimenezo! Pakuti Yehova analonjeza Davide kuti, ‘Kudzera mwa mtumiki wanga Davide ndidzapulumutsa anthu anga Aisraeli mʼdzanja la Afilisti ndi kuwachotsa mʼmanja mwa adani awo.’ ”</para>
  <para style="p">
    <verse number="19" style="v"/>Abineri anayankhulanso nawo yekha anthu a fuko la Benjamini. Kenaka anapita ku Hebroni kukamuwuza Davide zonse zimene Aisraeli ndi fuko lonse la Benjamini amafuna kuchita. <verse number="20" style="v"/>Abineri, amene anali ndi anthu makumi awiri, atafika kwa Davide ku Hebroni, Davide anamukonzera phwando pamodzi ndi anthu ake. <verse number="21" style="v"/>Ndipo Abineri anawuza Davide kuti, “Loleni kuti ndipite msanga kukasonkhanitsa Aisraeli onse kuti abwere kwa inu kuno, mbuye wanga mfumu, kuti adzachite nanu pangano, ndipo kuti muzilamulira kulikonse kumene mtima wanu ufuna.” Kotero Davide analola Abineri kuti apite, ndipo anapita mwamtendere.</para>
  <para style="s1">Yowabu Apha Abineri</para>
  <para style="p">
    <verse number="22" style="v"/>Nthawi yomweyo ankhondo a Davide ndi Yowabu anafika kuchokera kumene anakathira nkhondo ndipo anabweretsa katundu wambiri wolanda ku nkhondo. Koma Abineri sanalinso ndi Davide ku Hebroni, chifukwa Davide anamulola kuti apite, ndipo anapita mu mtendere. <verse number="23" style="v"/>Yowabu ndi asilikali onse amene anali naye atafika, anawuzidwa kuti Abineri mwana wa Neri anabwera kwa mfumu ndipo kuti mfumu yamulola kuti apite ndi kuti wapita ndi mtendere.</para>
  <para style="p">
    <verse number="24" style="v"/>Choncho Yowabu anapita kwa mfumu ndipo anati, “Mwachita chiyani? Taonani, Abineri anabwera kwa inu. Nʼchifukwa chiyani mwamulola kuti apite? Tsopanotu wapitadi! <verse number="25" style="v"/>Inu mukumudziwa bwino Abineri mwana wa Neri. Iye anabwera kudzakunamizani ndi kudzaona mayendedwe anu ndiponso kudzaona zonse zimene mukuchita.”</para>
  <para style="p">
    <verse number="26" style="v"/>Kenaka Yowabu anachoka pamaso pa Davide ndipo anatumiza amithenga kutsatira Abineri, ndipo anabwera naye kuchokera ku chitsime cha Sira. Koma Davide sanadziwe zimenezi. <verse number="27" style="v"/>Tsono Abineri atabwerera ku Hebroni, Yowabu anamutengera pambali ku chipata, kukhala ngati akufuna kuyankhula naye mwamseri. Ndipo kumeneko pobwezera imfa ya mʼbale wake Asaheli, Yowabu analasa iyeyo mʼmimba, ndipo anafa.</para>
  <para style="p">
    <verse number="28" style="v"/>Patapita nthawi, Davide atamva zimenezi anati, “Ine ndi ufumu wanga tidzakhala osalakwa pamaso pa Yehova pa imfa ya Abineri mwana wa Neri. <verse number="29" style="v"/>Mlandu umenewu ukhala pa Yowabu ndi banja lonse la abambo ake! Mʼbanja la Yowabu musadzasowe munthu wodwala matenda a chizonono kapena khate, kapena wolumala woyendera ndodo kapena wophedwa ndi lupanga, kapena wosowa chakudya.”</para>
  <para style="p">
    <verse number="30" style="v"/>(Yowabu ndi mʼbale wake Abisai anapha Abineri chifukwa iye anapha mʼbale wawo Asaheli ku nkhondo ku Gibiyoni).</para>
  <para style="p">
    <verse number="31" style="v"/>Ndipo Davide anati kwa Yowabu ndi anthu onse amene anali nawo, “Ngʼambani zovala zanu ndipo muvale ziguduli, muyende mukulira patsogolo pa Abineri.” Mfumu Davide mwini anayenda motsatira chitandacho. <verse number="32" style="v"/>Iwo anamuyika Abineri mʼmanda ku Hebroni ndipo mfumu inalira mokweza pa manda a Abineri. Ndipo anthu onse analiranso.</para>
  <para style="p">
    <verse number="33" style="v"/>Mfumu inayimba nyimbo iyi ya maliro a Abineri:</para>
  <para style="q1">“Abineri nʼkufa motere monga mmene chimafera chitsiru.</para>
  <para style="q2">
    <verse number="34" style="v"/>Manja ako anali osamanga,</para>
  <para style="q2">mapazi ako anali osakulungidwa.</para>
  <para style="q1">Iwe wafa monga mmene amafera anthu pamaso pa anthu oyipa.”</para>
  <para style="p">Ndipo anthu onse analiranso kulirira Abineri.</para>
  <para style="p">
    <verse number="35" style="v"/>Kenaka onse anabwera kwa Davide kumuwumiriza kuti adye kusanade. Koma Davide analumbira kuti, “Mulungu andilange ine, andilange kwambiri, ngati ndilawe buledi kapena chilichonse dzuwa lisanalowe!”</para>
  <para style="p">
    <verse number="36" style="v"/>Anthu onse anadziwa zimenezi ndipo zinawakondweretsa ndithu. Zonse zimene mfumu inachita zinawakondweretsa. <verse number="37" style="v"/>Kotero tsiku limeneli anthu onse ndi Aisraeli onse anadziwa kuti sikunali kufuna kwa mfumu kuti Abineri mwana wa Neri aphedwe.</para>
  <para style="p">
    <verse number="38" style="v"/>Ndipo mfumu inati kwa ankhondo ake, “Kodi inu simukudziwa kuti lero mu Israeli mwagwa kalonga ndi munthu wamkulu? <verse number="39" style="v"/>Ndipo lero, ngakhale ine ndine mfumu yodzozedwa, ndilibe mphamvu ndipo ana awa a Zeruya ndi amphamvu kwa ine. Yehova abwezere woyipa molingana ndi zoyipa zake!”</para>
  <chapter number="4" style="c"/>
  <para style="s1">Kuphedwa kwa Isiboseti</para>
  <para style="p">
    <verse number="1" style="v"/>Isiboseti mwana wa Sauli atamva kuti Abineri waphedwa ku Hebroni, anataya mtima ndipo Aisraeli onse anachita mantha kwambiri. <verse number="2" style="v"/>Koma Isiboseti anali ndi anthu akuluakulu awiri amene ankatsogolera magulu a ankhondo. Mmodzi mwa iwo dzina lake linali Baana ndipo mnzakeyo anali Rekabu. Iwo anali ana a Rimoni wa banja la Beeroti wa fuko la Benjamini Beeroti. Iwo ankatengedwa ngati mbali imodzi ya Benjamini, <verse number="3" style="v"/>chifukwa anthu a ku Beeroti anathawira ku Gitaimu ndipo akhala ali kumeneko ngati alendo mpaka lero lino.</para>
  <para style="p">
    <verse number="4" style="v"/>(Yonatani mwana wa Sauli anali ndi mwana wamwamuna amene anali wolumala mapazi ake onse awiri. Iye anali ndi zaka zisanu pamene nkhani ya Sauli ndi Yonatani inamveka kuchokera ku Yezireeli. Amene amamulera anamunyamula ndi kuthawa naye, koma pamene amachita zinthu mofulumira mwanayo anagwa ndipo analumala. Dzina lake linali Mefiboseti).</para>
  <para style="p">
    <verse number="5" style="v"/>Choncho Rekabu ndi Baana ana a Rimoni wa ku Beeroti ananyamuka kupita ku nyumba ya Isi-Boseti, ndipo anafika nthawi ya masana kukutentha pamene iye amapumula. <verse number="6" style="v"/>Iwo analowa mʼchipinda chamʼkati ngati kuti amakatenga tirigu, ndipo anamulasa mʼmimba. Kenaka Rekabu ndi mʼbale wake Baana anathawa.</para>
  <para style="p">
    <verse number="7" style="v"/>Iwo analowa mʼnyumbamo iye akugona pa bedi mʼchipinda chake. Atamulasa ndi kumupha, anadula mutu wake nʼkuwutenga, nayenda usiku wonse mʼnjira yopita ku Araba. <verse number="8" style="v"/>Iwo anabweretsa mutu wa Isi-Boseti kwa Davide ku Hebroni ndipo anati kwa mfumu, “Nawu mutu wa Isiboseti mwana wa Sauli, mdani wanu, amene anafuna kukuphani. Lero lino Yehova wabwezera mbuye wanga mfumu adani anu, Sauli ndi ana ake.”</para>
  <para style="p">
    <verse number="9" style="v"/>Davide anayankha Rekabu ndi mʼbale wake Baana, ana a Rimoni wa ku Beeroti kuti, “Pali Yehova wamoyo, amene wandipulumutsa ku mavuto anga onse, <verse number="10" style="v"/>pamene munthu wina anandiwuza kuti, ‘Sauli wafa’ ndipo ankaganiza kuti wabweretsa nkhani yabwino, ine ndinamugwira ndi kumupha ku Zikilagi. Iyi inali mphotho imene ndinapereka kwa iyeyo chifukwa cha uthenga wake! <verse number="11" style="v"/>Nanji pamene anthu oyipa apha munthu wosalakwa ali mʼnyumba mwake ndiponso pa bedi lake! Kodi ine ndingaleke kukulangani ndi kukuchotsani pa dziko lapansi pano?”</para>
  <para style="p">
    <verse number="12" style="v"/>Kotero Davide analamulira ankhondo ake, ndipo anawapha. Iwo anawadula manja ndi mapazi ndi kupachika matupi awo pa dziwe la ku Hebroni. Koma anatenga mutu wa Isi-Boseti nawuyika mʼmanda a Abineri ku Hebroni.</para>
  <chapter number="5" style="c"/>
  <para style="s1">Davide Adzozedwa Kukhala Mfumu ya Israeli</para>
  <para style="p">
    <verse number="1" style="v"/>Mafuko onse a Israeli anabwera kwa Davide ku Hebroni ndipo anati, “Ife ndife mafupa ndi mnofu wanu. <verse number="2" style="v"/>Kale lija, pamene Sauli anali mfumu yathu, inu ndinu amene munkatsogolera Aisraeli pa nkhondo zawo. Ndipo Yehova anakuwuzani kuti, ‘Udzaweta anthu anga Aisraeli, ndipo udzakhala mfumu yawo.’ ”</para>
  <para style="p">
    <verse number="3" style="v"/>Akuluakulu onse a Israeli atafika kwa Mfumu Davide ku Hebroni, mfumu inachita nawo pangano ku Hebroni pamaso pa Yehova, ndipo anamudzoza Davide kukhala mfumu ya Israeli.</para>
  <para style="p">
    <verse number="4" style="v"/>Davide anali ndi zaka makumi atatu pamene anakhala mfumu, ndipo analamulira zaka makumi anayi. <verse number="5" style="v"/>Analamulira Yuda ali ku Hebroni kwa zaka zisanu ndi ziwiri ndi miyezi isanu ndi umodzi, ndipo ali ku Yerusalemu analamulira Israeli yense ndi Yuda kwa zaka 33.</para>
  <para style="s1">Davide Alanda Mzinda wa Yerusalemu</para>
  <para style="p">
    <verse number="6" style="v"/>Mfumu ndi ankhondo ake anapita ku Yerusalemu kukathira nkhondo Ayebusi amene ankakhala kumeneko. Ayebusiwo anamuwuza Davide kuti, “Inu simulowa muno. Ngakhale osaona ndi olumala akhoza kukuthamangitsani.” Iwo ankaganiza kuti, “Davide sangathe kulowa momwemo.” <verse number="7" style="v"/>Komabe Davide analanda linga la Ziyoni, limene ndi mzinda wa Davide.</para>
  <para style="p">
    <verse number="8" style="v"/>Pa tsiku limenelo Davide anati, “Aliyense wogonjetsa Ayebusi ayenera kudzera mʼngalande ya madzi kuti akafike kwa iwo amene ndi ‘olumala ndi osaona,’ amene ndi adani a Davide.” Nʼchifukwa chake amanena kuti, “Olumala ndi osaona sadzalowa mʼnyumba yaufumu.”</para>
  <para style="p">
    <verse number="9" style="v"/>Tsono Davide anakhazikika mu lingamo ndipo mzindawu anawutcha, Mzinda wa Davide. Iye anamanga malo onse ozungulira kuyambira ku matsitso ozungulira khoma. <verse number="10" style="v"/>Ndipo mphamvu za Davide zinkakulirakulira chifukwa anali ndi Yehova Mulungu Wamphamvuzonse.</para>
  <para style="p">
    <verse number="11" style="v"/>Tsono Hiramu mfumu ya Turo inatumiza amithenga ake kwa Davide, pamodzi ndi mitengo ya mkungudza ndi amisiri a matabwa ndi amisiri a miyala, ndipo anamumangira Davide nyumba yaufumu. <verse number="12" style="v"/>Choncho Davide anazindikira kuti Yehova wamukhazikitsa kukhala mfumu ya Israeli ndipo wakuza ufumu wake chifukwa cha anthu ake, Aisraeli.</para>
  <para style="p">
    <verse number="13" style="v"/>Davide atafika ku Yerusalemu kuchokera ku Hebroni, anakwatira azikazi natenganso akazi ena kumeneko, ndipo anabereka ana aamuna ndi aakazi ambiri. <verse number="14" style="v"/>Mayina a ana amene anabereka ku Yerusalemu ndi awa: Samua, Sobabu, Natani, Solomoni, <verse number="15" style="v"/>Ibihari, Elisua, Nefegi, Yafiya, <verse number="16" style="v"/>Elisama, Eliada ndi Elifeleti.</para>
  <para style="s1">Davide Agonjetsa Afilisti</para>
  <para style="p">
    <verse number="17" style="v"/>Afilisti atamva kuti Davide wadzozedwa kukhala mfumu ya Israeli, iwo anapita mwamphamvu kukamusakasaka. Koma Davide atamva zimenezi anakalowa mu linga. <verse number="18" style="v"/>Ndipo Afilisti anabwera ndi kukhala momwazika mʼChigwa cha Refaimu. <verse number="19" style="v"/>Davide anafunsa Yehova kuti, “Kodi ndipite kukathira nkhondo Afilisti? Kodi mukawapereka mʼmanja mwanga?”</para>
  <para style="p">Yehova anamuyankha kuti, “Pita, Ine ndidzawapereka ndithu mʼmanja mwako.”</para>
  <para style="p">
    <verse number="20" style="v"/>Choncho Davide anapita ku Baala-Perazimu ndi kugonjetsa Afilistiwo. Iye anati, “Monga amasefukira madzi, Yehova waphwanya adani anga ine ndikuona.” Choncho anawatcha malowa Baala Perazimu. <verse number="21" style="v"/>Afilisti anasiya mafano awo kumeneko ndipo Davide ndi ankhondo ake anawatenga.</para>
  <para style="p">
    <verse number="22" style="v"/>Nthawi inanso Afilisti anabweranso namwazikana mʼChigwa cha Refaimu; <verse number="23" style="v"/>Davide anafunsa Yehova ndipo Yehovayo anayankha kuti, “Usapite molunjika koma uzungulire kumbuyo kwawo ndipo ukawathire nkhondo patsogolo pa mitengo ya mkandankhuku. <verse number="24" style="v"/>Mukakangomva phokoso pa msonga za mitengo ya mkandankhuku, mukayende mofulumira, chifukwa izi zikasonyeza kuti Yehova ali patsogolo panu kukantha ankhondo a Afilisti.” <verse number="25" style="v"/>Kotero Davide anachita zimene Yehova anamulamulira ndipo anakantha Afilisti njira yonse kuchokera ku Geba mpaka ku Gezeri.</para>
  <chapter number="6" style="c"/>
  <para style="s1">Bokosi la Chipangano Libwera ku Yerusalemu</para>
  <para style="p">
    <verse number="1" style="v"/>Davide anasonkhanitsanso pamodzi ankhondo 3,000 osankhidwa pakati pa Aisraeli. <verse number="2" style="v"/>Iye pamodzi ndi ankhondo ake onse anapita ku Baalahi ku Yuda kukatenga Bokosi la Chipangano la Mulungu, limene limadziwika ndi Dzina lake, dzina la Yehova Wamphamvuzonse, amene amakhala pakati pa Akerubi amene ali pa Bokosi la Chipanganolo. <verse number="3" style="v"/>Iwo anayika Bokosi la Mulungu pa ngolo yatsopano nachoka nalo ku nyumba ya Abinadabu, imene inali pa phiri. Uza ndi Ahiyo ana a Abinadabu ndiwo ankayendetsa ngolo yatsopanoyo, <verse number="4" style="v"/>imene inanyamula Bokosi la Mulungu, ndipo Ahiyo mwana wa Abinadabu ankayenda patsogolo pake. <verse number="5" style="v"/>Davide pamodzi ndi Aisraeli onse ankakondwerera ndi mphamvu zawo zonse pamaso pa Yehova poyimba nyimbo pogwiritsa ntchito azeze, apangwe, matambolini, maseche ndi malipenga.</para>
  <para style="p">
    <verse number="6" style="v"/>Atafika pa malo opunthira tirigu a Nakoni, Uza anatambalitsa dzanja lake kuti agwire Bokosi la Mulungu, chifukwa ngʼombe zinkafuna kugwa. <verse number="7" style="v"/>Yehova anapsera mtima Uza chifukwa chochita chinthu chosayenera kuchitika. Choncho Mulungu anamukantha ndipo anafera pomwepo pambali pa Bokosi la Mulungulo.</para>
  <para style="p">
    <verse number="8" style="v"/>Ndipo Davide anakhumudwa chifukwa Yehova anakantha Uza ndipo mpaka lero malowo amatchedwa Perezi Uza.</para>
  <para style="p">
    <verse number="9" style="v"/>Tsiku limenelo Davide anachita mantha ndi Yehova ndipo anati, “Kodi Bokosi la Yehova lingafike bwanji kwathu?” <verse number="10" style="v"/>Iye sanafunenso kubwera ndi Bokosi la Yehova kawo ku mzinda wake wa Davide. Mʼmalo mwake anapita nalo ku nyumba ya Obedi-Edomu Mgiti. <verse number="11" style="v"/>Bokosi la Yehova linakhala mʼnyumba ya Obedi-Edomu Mgiti kwa miyezi itatu, ndipo Yehova anamudalitsa kwambiri iyeyo ndi banja lake lonse.</para>
  <para style="p">
    <verse number="12" style="v"/>Tsono Mfumu Davide anawuzidwa kuti, “Yehova wadalitsa nyumba ya Obedi-Edomu ndi zonse zimene ali nazo, chifukwa cha Bokosi la Mulungu.” Choncho Davide anapita kukatenga Bokosi la Mulungu ku nyumba ya Obedi-Edomu ndi kupita nalo ku mzinda wa Davide akukondwera kwambiri. <verse number="13" style="v"/>Anthu amene ananyamula Bokosi la Yehova ankati akayenda mapazi asanu ndi limodzi, iye ankapereka nsembe ngʼombe yayimuna ndi mwana wangʼombe wonenepa. <verse number="14" style="v"/>Davide ankavina ndi mphamvu zake zonse pamaso pa Yehova atavala efodi ya nsalu yofewa yosalala, <verse number="15" style="v"/>pamene iyeyo pamodzi ndi Aisraeli onse ankabwera ndi Bokosi la Yehova, akufuwula ndi kuyimba malipenga.</para>
  <para style="p">
    <verse number="16" style="v"/>Bokosi la Yehova likulowa mu Mzinda wa Davide, Mikala mwana wamkazi wa Sauli ankaona ali pa zenera. Ndipo ataona Mfumu Davide ikulumpha ndi kuvina pamaso pa Yehova, ankamunyogodola mu mtima mwake.</para>
  <para style="p">
    <verse number="17" style="v"/>Iwo anabwera nalo Bokosi la Yehova ndipo analiyika pamalo pake mʼkati mwa tenti imene Davide anayimika ndipo Davideyo anapereka nsembe zopsereza ndi nsembe zachiyanjano pamaso pa Yehova. <verse number="18" style="v"/>Atatsiriza kupereka nsembe zopsereza ndi nsembe zachiyanjano, iye anadalitsa anthu mʼdzina la Yehova Wamphamvuzonse. <verse number="19" style="v"/>Kenaka iye anagawira Aisraeli onsewo, aamuna ndi aakazi, aliyense buledi mmodzi, nthuli yanyama, ndiponso keke yamphesa zowuma. Ndipo anthu onse anachokapo, napita aliyense ku nyumba kwake.</para>
  <para style="p">
    <verse number="20" style="v"/>Davide atabwerera ku nyumba kwake kukadalitsa banja lake, Mikala mwana wamkazi wa Sauli anatuluka kudzakumana naye ndipo anati, “Kodi mfumu ya Israeli ingatero kudzilemekeza kwake lero, kudzithyolathyola pamaso pa akapolo aakazi, antchito ake ngati munthu wamba.”</para>
  <para style="p">
    <verse number="21" style="v"/>Davide anamuyankha Mikala kuti, “Ndachita zimenezi molemekeza Yehova, amene anandisankha ine kupambana abambo ako, kapenanso kupambana banja la abambo ako. Ndipo anandisankha kuti ndikhale wolamulira Aisraeli, anthu a Yehova. Nʼchifukwa chake ndidzasangalalabe pamaso pa Yehova. <verse number="22" style="v"/>Ineyo ndidzadzinyoza kuposa apa, ndipo ndidzakhala wonyozeka mʼmaso mwako. Koma pakati pa akapolo aakazi awa amene umanena za iwo, ndidzalemekezedwa.”</para>
  <para style="p">
    <verse number="23" style="v"/>Ndipo Mikala mwana wa Sauli sanakhalenso ndi mwana mpaka anamwalira.</para>
  <chapter number="7" style="c"/>
  <para style="s1">Lonjezo la Mulungu kwa Davide</para>
  <para style="p">
    <verse number="1" style="v"/>Mfumu itakhazikika mʼnyumba yake yaufumu, Yehova atayipatsa mpumulo kwa adani ake onse woyizungulira, <verse number="2" style="v"/>mfumuyo inawuza mneneri Natani kuti, “Ine pano ndikukhala mʼnyumba yomanga ndi mitengo ya mkungudza, pomwe Bokosi la Mulungu lili mu tenti.”</para>
  <para style="p">
    <verse number="3" style="v"/>Natani anayankha mfumu kuti, “Chitani chilichonse chimene chili mu mtima mwanu chifukwa Yehova ali nanu.”</para>
  <para style="p">
    <verse number="4" style="v"/>Usiku umenewo mawu a Yehova anafika kwa Natani ndipo anati,</para>
  <para style="pm">
    <verse number="5" style="v"/>“Pita kamuwuze mtumiki wanga Davide kuti, ‘Yehova akunena kuti: kodi ndiwe amene udzandimangira Ine nyumba yokhalamo? <verse number="6" style="v"/>Ine sindinakhalepo mʼnyumba kuyambira tsiku limene ndinatulutsa Aisraeli mʼdziko la Igupto mpaka lero lino. Ndakhala ndikuyenda uku ndi uku ndipo mokhala mwanga munali mu tenti. <verse number="7" style="v"/>Konse ndakhala ndikuyenda ndi Aisraeli onse, kodi ndinanenapo kwa wina aliyense atsogoleri awo, amene ndinamulamula kuweta anthu anga Aisraeli kuti, nʼchifukwa chiyani simunandimangire nyumba ya mitengo ya mkungudza?’ ”</para>
  <para style="pm">
    <verse number="8" style="v"/>“Ndipo tsopano umuwuze mtumiki wanga Davide kuti, ‘Yehova Wamphamvuzonse akuti: Ine ndinakutenga ku busa ukuweta nkhosa kuti ukhale mtsogoleri wa anthu anga Aisraeli. <verse number="9" style="v"/>Ineyo ndinali nawe kulikonse kumene unkapita, ndipo ndachotsa adani ako onse pamaso pako. Tsopano ndidzakuza dzina lako kuti likhale mʼgulu la mayina a anthu otchuka kwambiri pa dziko lapansi. <verse number="10" style="v"/>Ndipo ndidzawapatsa malo anthu anga Aisraeli ndipo ndidzawadzala pamalo awoawo kuti asadzavutitsidwenso. Anthu oyipa sadzawazunzanso monga ankachitira poyamba paja, <verse number="11" style="v"/>monga akhala akuchitira kuchokera nthawi imene ndinasankha atsogoleri a anthu anga Aisraeli. Ine ndidzakupatsaninso mpumulo kwa adani anu onse.</para>
  <para style="pm">“ ‘Yehova akulengeza kwa iwe kuti Iye mwini adzakhazikitsa banja lako: <verse number="12" style="v"/>Masiku ako akadzatha ndipo ukadzakapuma ndi makolo ako, Ine ndidzawutsa mphukira yako imene idzalowa mʼmalo mwako, imene idzachokera mʼthupi mwako, ndipo ndidzakhazikitsa ufumu wake. <verse number="13" style="v"/>Iye ndiye amene adzamangire nyumba Dzina langa, ndipo Ine ndidzakhazikitsa ufumu wake kwamuyaya. <verse number="14" style="v"/>Ine ndidzakhala abambo ake, ndipo iye adzakhala mwana wanga. Akadzachita choyipa, Ineyo ndidzamulanga ndi ndodo ndi zikwapu za anthu. <verse number="15" style="v"/>Koma sindidzasiya kumukonda, monga ndinachitira ndi Sauli, amene ndinamuchotsa iwe usanakhale mfumu. <verse number="16" style="v"/>Nyumba yako ndi ufumu wako zidzakhala zamuyaya pamaso panga. Mpando wako waufumu udzakhazikika kwamuyaya!’ ”</para>
  <para style="p">
    <verse number="17" style="v"/>Natani anafotokozera Davide mawu onse avumbulutso limene analandira.</para>
  <para style="s1">Pemphero la Davide</para>
  <para style="p">
    <verse number="18" style="v"/>Choncho Davide analowa mu tenti nakhala pamaso pa Yehova, ndipo anati:</para>
  <para style="pm">“Inu Yehova Wamphamvuzonse, ine ndine yani, ndipo banja langa nʼchiyani kuti mundifikitse pamene ndafikapa?” <verse number="19" style="v"/>Ndipo kukhala ngati izi ndi zosakwanira pamaso panu, Inu Ambuye Wamphamvuzonse, mwayankhula zatsogolo la banja la mtumiki wanu. Kodi umu ndi mmene mumachitira ndi munthu, Inu Ambuye Wamphamvuzonse?</para>
  <para style="pm">
    <verse number="20" style="v"/>Kodi Davide anenenso chiyani kwa Inu? Pakuti Inu Ambuye Wamphamvuzonse mukumudziwa mtumiki wanu. <verse number="21" style="v"/>Chifukwa cha mawu anu komanso mwa chifuniro chanu, mwachita chinthu chachikulu ichi ndipo mwachiwulula kwa mtumiki wanu.</para>
  <para style="pm">
    <verse number="22" style="v"/>Inu ndinu wamkulu, Yehova Wamphamvuzonse! Palibe wina wofanana nanu, ndipo palibe Mulungu wina koma Inu nokha, monga tamvera ndi makutu athu. <verse number="23" style="v"/>Ndipo ndi ndani wofanana ndi anthu anu Aisraeli, mtundu wokhawo pa dziko lapansi umene Mulungu wake anapita kukawuwombola monga anthu akeake ndi kukadzitchukitsa yekha pochita zinthu zodabwitsa zazikulu, pothamangitsa mitundu ina ndi milungu yawo pamaso pa anthu ake, amene Inu munawawombola ku Igupto? <verse number="24" style="v"/>Inu mwawapanga anthu anu Aisraeli kukhala anuanu kwamuyaya, ndipo Inu, Inu Yehova ndinu Mulungu wawo.</para>
  <para style="pm">
    <verse number="25" style="v"/>“Ndipo tsopano Yehova Mulungu, sungani kwamuyaya lonjezo limene mwachita ndi mtumiki wanu ndi banja lake. Chitani monga mwalonjezera, <verse number="26" style="v"/>kotero dzina lanu lidzakhala lotchuka mpaka muyaya. Ndipo anthu adzanena kuti, ‘Yehova Wamphamvuzonse ndi Mulungu wa Israeli!’ Ndipo banja la mtumiki wanu Davide lidzakhazikika pamaso panu.</para>
  <para style="pm">
    <verse number="27" style="v"/>“Inu Yehova Wamphamvuzonse, Mulungu wa Israeli, mwaululira mtumiki wanu ponena kuti, ‘Ine ndidzakumangira iwe nyumba!’ Nʼchifukwa chake ine mtumiki wanu ndalimba mtima kupemphera motere. <verse number="28" style="v"/>Inu Ambuye Wamphamvuzonse, ndinu Mulungu! Mawu anu ndi odalirika, ndipo mwalonjeza zinthu zabwinozi kwa mtumiki wanu. <verse number="29" style="v"/>Ndipo tsopano chikukomereni kudalitsa banja la mtumiki wanu, kuti likhale mpaka muyaya pamaso panu. Pakuti Inu, Yehova Wamphamvuzonse, mwayankhula, ndipo ndi mʼdalitso wanu banja la mtumiki wanu lidzakhala lodalitsika mpaka muyaya.”</para>
  <chapter number="8" style="c"/>
  <para style="s1">Kupambana kwa Davide pa Nkhondo</para>
  <para style="p">
    <verse number="1" style="v"/>Patapita nthawi, Davide anagonjetsa Afilisti ndi kuwapambana ndipo analanda Metegi Ama kuchoka mʼmanja mwa Afilistiwo.</para>
  <para style="p">
    <verse number="2" style="v"/>Davide anagonjetsanso Amowabu. Iye anawalamula kuti agone pansi mʼmizere itatu pa gulu lililonse ndipo anawayeza ndi chingwe. Pa gulu lililonse ankapha anthu amene anali pa mizere iwiri yoyamba, kusiyapo mzere wachitatu. Kotero Amowabu anakhala pansi pa ulamuliro wa Davide ndipo ankapereka msonkho.</para>
  <para style="p">
    <verse number="3" style="v"/>Komanso Davide anagonjetsa Hadadezeri mwana wa Rehobu, mfumu ya Zoba, pamene anapita kukakhazikitsa ulamuliro wake mʼmbali mwa mtsinje wa Yufurate. <verse number="4" style="v"/>Davide analanda magaleta 1,000, anthu 7,000 okwera magaleta pamodzi ndi asilikali oyenda pansi 20,000. Iye anadula mitsempha ya akavalo onse okoka magaleta, koma anasiyapo akavalo 100 okha.</para>
  <para style="p">
    <verse number="5" style="v"/>Aramu wa ku Damasiko atabwera kudzathandiza Hadadezeri mfumu ya Zoba, Davide anakantha asilikali 22,000. <verse number="6" style="v"/>Iye anakhazikitsa maboma mu ufumu wa Aramu wa ku Damasiko, ndipo Aaramu anakhala pansi pa ulamuliro wake ndipo ankapereka msonkho. Yehova ankamupatsa chipambano Davide kulikonse kumene ankapita.</para>
  <para style="p">
    <verse number="7" style="v"/>Davide anatenga zishango zagolide za akuluakulu ankhondo a Hadadezeri ndi kubwera nazo ku Yerusalemu. <verse number="8" style="v"/>Mfumu Davide inatenga mkuwa wambiri kuchokera ku Beta ndi Berotai, mizinda ya Hadadezeri.</para>
  <para style="p">
    <verse number="9" style="v"/>Tou, mfumu ya Hamati atamva kuti Davide wagonjetsa gulu lonse lankhondo la Hadadezeri, <verse number="10" style="v"/>anatumiza mwana wake Yoramu kwa mfumu Davide kukamulonjera ndi kukamuyamikira chifukwa cha kupambana kwake pa nkhondo yake ndi Hadadezeriyo, amene analinso pa nkhondo ndi Tou. Yoramu anabweretsa ziwiya zasiliva, zagolide ndi zamkuwa.</para>
  <para style="p">
    <verse number="11" style="v"/>Mfumu Davide inapereka zinthu zimenezi kwa Yehova, monga anachitira ndi siliva ndi golide zochokera ku mayiko onse amene anawagonjetsa: <verse number="12" style="v"/>Edomu ndi Mowabu, Aamoni ndi Afilisti, ndi Aamaleki. Iye anaperekanso zolanda ku nkhondo zochokera kwa Hadadezeri mwana wa Rehobu, mfumu ya Zoba.</para>
  <para style="p">
    <verse number="13" style="v"/>Ndipo Davide anatchuka atabwera kokakantha Aedomu 18,000 mu Chigwa cha Mchere.</para>
  <para style="p">
    <verse number="14" style="v"/>Iye anayika maboma mʼdera lonse la Edomu, ndipo Aedomu onse anakhala pansi pa Davide. Yehova ankapambanitsa Davide kulikonse kumene ankapita.</para>
  <para style="s1">Akuluakulu a Davide</para>
  <para style="p">
    <verse number="15" style="v"/>Davide analamulira dziko lonse la Israeli ndipo ankachita zonse mwachilungamo ndi molondola pamaso pa anthu ake onse. <verse number="16" style="v"/>Yowabu mwana wa Zeruya anali mkulu wa ankhondo; Yehosafati mwana wa Ahiludi anali mlembi wa zochitika. <verse number="17" style="v"/>Zadoki mwana wa Ahitubi ndi Ahimeleki mwana wa Abiatara anali ansembe; Seraya anali mlembi; <verse number="18" style="v"/>Benaya mwana wa Yehoyada anali mtsogoleri wa Akereti ndi Apeleti; ndipo ana a Davide anali ansembe.</para>
  <chapter number="9" style="c"/>
  <para style="s1">Davide ndi Mefiboseti</para>
  <para style="p">
    <verse number="1" style="v"/>Davide anafunsa kuti, “Kodi alipo amene watsala mʼbanja la Sauli kuti ndimuchitire chifundo chifukwa cha Yonatani?”</para>
  <para style="p">
    <verse number="2" style="v"/>Tsono panali mtumiki wina wa banja la Sauli wotchedwa Ziba. Iwo anamuyitana kuti aonekere pamaso pa Davide, ndipo mfumu inamufunsa kuti, “Kodi ndiwe Ziba?”</para>
  <para style="p">Iyeyo anayankha kuti, “Ine mtumiki wanu.”</para>
  <para style="p">
    <verse number="3" style="v"/>Mfumu inafunsa kuti, “Kodi palibe amene watsala wa banja la Sauli amene ndingamuchitire chifundo cha Mulungu?”</para>
  <para style="p">Ziba anayankha mfumu kuti, “Alipo mwana wa Yonatani, koma ndi wolumala mapazi ake onse.”</para>
  <para style="p">
    <verse number="4" style="v"/>Mfumu inafunsa kuti, “Ali kuti?”</para>
  <para style="p">Ziba anayankha kuti, “Iye ali ku nyumba ya Makiri mwana wa Amieli ku Lodebara.”</para>
  <para style="p">
    <verse number="5" style="v"/>Kotero mfumu inamubweretsa kuchokera ku Lodebara, ku nyumba ya Makiri mwana wa Amieli.</para>
  <para style="p">
    <verse number="6" style="v"/>Mefiboseti mwana wa Yonatani, mwana wa Sauli atafika kwa Davide, anawerama pansi kupereka ulemu kwa iye.</para>
  <para style="p">Davide anati, “Mefiboseti!”</para>
  <para style="p">Iye anayankha kuti, “Ine mtumiki wanu.”</para>
  <para style="p">
    <verse number="7" style="v"/>Davide anati kwa iye, “Usachite mantha, pakuti ndidzakuchitira ndithu chifundo chifukwa cha abambo ako Yonatani. Ine ndidzakubwezera iwe dziko lonse limene linali la agogo ako Sauli, ndipo iweyo udzadya ndi ine nthawi zonse.”</para>
  <para style="p">
    <verse number="8" style="v"/>Mefiboseti anawerama pansi ndipo anati, “Mtumiki wanu ndine yani kuti musamale galu wakufa ngati ine?”</para>
  <para style="p">
    <verse number="9" style="v"/>Kenaka Davide anayitanitsa Ziba, mtumiki wa Sauli, ndipo anati, “Ine ndapereka kwa chidzukulu cha mbuye wako chilichonse chimene chinali cha Sauli ndi banja lake. <verse number="10" style="v"/>Iwe ndi ana ndi antchito anu muzimulimira mʼdziko lake ndipo muzibweretsa zokololazo kuti chidzukulu cha mbuye wako chikhale ndi chakudya. Ndipo Mefiboseti, chidzukulu cha mbuye wako adzadya ndi ine nthawi zonse.” (Tsono Ziba anali ndi ana aamuna khumi ndi asanu ndi antchito makumi awiri).</para>
  <para style="p">
    <verse number="11" style="v"/>Ndipo Ziba anati kwa mfumu, “Mtumiki wanu adzachita chilichonse chimene mbuye wanga mfumu mudzalamulire wantchito wanu kuti achite.” Kotero Mefiboseti ankadya ndi Davide monga mmodzi wa ana a mfumu.</para>
  <para style="p">
    <verse number="12" style="v"/>Mefiboseti anali ndi mwana wamngʼono wamwamuna wotchedwa Mika, ndipo onse a banja la Ziba anali antchito a Mefiboseti. <verse number="13" style="v"/>Ndipo Mefiboseti anakhala mu Yerusalemu chifukwa nthawi zonse amadya ndi mfumu. Iye anali wolumala mapazi ake onse.</para>
  <chapter number="10" style="c"/>
  <para style="s1">Davide agonjetsa Aamoni</para>
  <para style="p">
    <verse number="1" style="v"/>Patapita nthawi, mfumu ya Aamoni inamwalira, ndipo mwana wake Hanuni analowa ufumu mʼmalo mwake. <verse number="2" style="v"/>Davide anaganiza kuti, “Ine ndidzachitira chifundo Hanuni mwana wa Nahasi chifukwa abambo ake anandichitira zabwino.” Choncho Davide anatumiza anthu kuti akamupepesere kwa Hanuni chifukwa cha imfa ya abambo ake.</para>
  <para style="p">Anthu amene Davide anawatuma atafika kwa Hanuni mʼdziko la Aamoni, <verse number="3" style="v"/>atsogoleri a ankhondo a Aamoni anawuza Hanuni mbuye wawo kuti, “Kodi mukuganiza kuti Davide akupereka ulemu kwa abambo anu potumiza anthuwa kwa inu kudzapepesa? Kodi Davide sanawatumize anthuwa kuti adzaone mzinda wanu ndi kuchita ukazitape ndi cholinga chofuna kuwulanda?” <verse number="4" style="v"/>Choncho Hanuni anagwira anthu amene Davide anawatuma aja ndipo anameta munthu aliyense mbali imodzi ya ndevu zake, ndi kudula zovala zake pakati mʼchiwuno mpaka matako kuonekera, ndipo anawabweza kwawo.</para>
  <para style="p">
    <verse number="5" style="v"/>Atamufotokozera Davide zimenezi, iye anatuma amithenga kukakumana ndi anthuwo chifukwa anali ndi manyazi kwambiri. Mfumu inati, “Mukhale ku Yeriko mpaka ndevu zanu zitakula, ndipo kenaka mubwere kuno.”</para>
  <para style="p">
    <verse number="6" style="v"/>Aamoni atazindikira kuti amukwiyitsa kwambiri Davide, anakapeza ankhondo oyenda pansi aganyu okwanira 20,000 kuchokera ku Asiriya wa ku Beti Rehobu ndi Aramu-Zoba, komanso ankhondo 1,000 kwa mfumu Maaka ndiponso ankhondo 22,000 ochokera ku Tobu.</para>
  <para style="p">
    <verse number="7" style="v"/>Davide atamva zimenezi, anatumiza Yowabu ndi gulu lonse la ankhondo amphamvu. <verse number="8" style="v"/>Aamoni anatuluka ndi kukhala mʼmizere ya nkhondo pa chipata cha mzinda wawo, pamene Aaramu a ku Aramu-Zoba ndi Rehobu ndi ankhondo a ku Tobu ndi Maaka anali kwa wokha ku malo wopanda mitengo.</para>
  <para style="p">
    <verse number="9" style="v"/>Yowabu ataona kuti kunali mizere ya ankhondo kutsogolo kwake ndi kumbuyo kwake, iye anasankha ena mwa ankhondo a Israeli odziwa kuchita bwino nkhondo ndipo anawayika kuti amenyane ndi Aaramu. <verse number="10" style="v"/>Iye anayika ankhondo ena otsalawo mʼmanja mwa Abisai mʼbale wake ndipo anawayika kuti amenyane ndi Aamoni. <verse number="11" style="v"/>Yowabu anati, “Ngati Aaramu andipose mphamvu, iwe ubwere udzandipulumutse. Koma ngati Aamoni akupose mphamvu, ine ndidzabwera kudzakupulumutsa. <verse number="12" style="v"/>Limba mtima ndipo timenyane nawo mopanda mantha chifukwa cha anthu athu ndi mizinda ya Mulungu wathu. Yehova achite chomukomera pamaso pake.”</para>
  <para style="p">
    <verse number="13" style="v"/>Choncho Yowabu ndi ankhondo amene anali naye anapita kukamenyana ndi Aaramu, ndipo iwo anathawa pamaso pake. <verse number="14" style="v"/>Aamoni atazindikira kuti Aaramu akuthawa, iwo anathawanso pamaso pa Abisai ndi kulowa mu mzinda. Nkhondo itatha, Yowabu anabwerera ku Yerusalemu.</para>
  <para style="p">
    <verse number="15" style="v"/>Aaramu ataona kuti agonjetsedwa ndi Aisraeli, anasonkhananso. <verse number="16" style="v"/>Hadadezeri anatumiza amithenga kukayitana Aaramu amene anali ku tsidya la Mtsinje, iwo anapita ku Helamu motsogozedwa ndi Sobaki mkulu wa ankhondo a Hadadezeri.</para>
  <para style="p">
    <verse number="17" style="v"/>Davide atawuzidwa zimenezi, iye anasonkhanitsa Aisraeli onse ndi kuwoloka Yorodani ndipo anapita ku Helamu. Aaramu anayima mʼmizere yawo yankhondo kukakumana ndi Davide ndipo anamenyana naye. <verse number="18" style="v"/>Koma iwo anathawa pamaso pa Aisraeli, ndipo Davide anapha anthu okwera pa magaleta 700 ndi ankhondo oyenda pansi 40,000. Davide anaphanso Sobaki mtsogoleri wawo wankhondo ndipo anafera pomwepo. <verse number="19" style="v"/>Mafumu onse amene anali pansi pa Hadadezeri ataona kuti agonjetsedwa ndi Aisraeli, iwo anachita mtendere ndi Aisraeli ndipo anakhala pansi pawo.</para>
  <para style="p">Motero Aaramu anaopa kuthandizanso Aamoni.</para>
  <chapter number="11" style="c"/>
  <para style="s1">Davide ndi Batiseba</para>
  <para style="p">
    <verse number="1" style="v"/>Nthawi ya mphukira, nthawi imene mafumu amapita ku nkhondo, Davide anatumiza Yowabu ndi ankhondo a mfumu pamodzi ndi gulu lonse lankhondo la Aisraeli. Iwo anawononga Aamoni ndi kuzungulira mzinda wa Raba. Koma Davide anatsala ku Yerusalemu.</para>
  <para style="p">
    <verse number="2" style="v"/>Tsiku lina cha kumadzulo Davide anadzuka pa bedi lake ndipo ankayenda pamwamba pa nyumba yake. Ali pa dengapo anaona mkazi akusamba. Mkaziyo anali wokongola kwambiri. <verse number="3" style="v"/>Ndipo Davide anatuma munthu wina kuti akafufuze za iye. Munthuyo anati, “Kodi uyu si Batiseba, mwana wa Eliamu, mkazi wa Uriya Mhiti?” <verse number="4" style="v"/>Ndipo Davide anatumiza amithenga kwa iye kukamuyitana. Batiseba anabwera kwa Davide ndipo anagona naye. (Nʼkuti mkaziyu atayeretsedwa ku masiku ake osamba). Kenaka anabwerera ku nyumba yake. <verse number="5" style="v"/>Mkaziyo anakhala woyembekezera ndipo anatumiza mawu kwa Davide kunena kuti, “Ine ndine woyembekezera.”</para>
  <para style="p">
    <verse number="6" style="v"/>Ndipo Davide anatumiza mawu awa kwa Yowabu: “Nditumizire Uriya Mhiti.” Ndipo Yowabu anamutumiza kwa Davide. <verse number="7" style="v"/>Uriya atafika kwa Davide, Davide anamufunsa za momwe analili Yowabu, za asilikali ndi momwe nkhondo inkayendera. <verse number="8" style="v"/>Kenaka Davide anati kwa Uriya, “Pita ku nyumba yako ukapumule.” Choncho Uriya anachoka ku nyumba yaufumu, ndipo mfumuyo inatumiza mphatso kwa Uriya. <verse number="9" style="v"/>Koma Uriya anagona pa chipata cha nyumba yaufumu pamodzi ndi antchito onse a mbuye wake ndipo sanapite ku nyumba yake.</para>
  <para style="p">
    <verse number="10" style="v"/>Davide atawuzidwa kuti, “Uriya sanapite ku nyumba yake.” Iye anafunsa kuti, “Kodi iwe sunachokera kutali? Nʼchifukwa chiyani sunapite ku nyumba yako?”</para>
  <para style="p">
    <verse number="11" style="v"/>Uriya anayankha Davide kuti, “Bokosi la Chipangano ndi Israeli ndiponso Yuda akukhala mʼmatenti, ndipo mbuye wanga Yowabu ndi ankhondo anu mbuye wanga amanga misasa pa mtetete. Ine ndingapite bwanji ku nyumba yanga kukadya ndi kumwa ndiponso kugona ndi mkazi wanga? Pali inu wamoyo, ine sindidzachita chinthu chimenechi.”</para>
  <para style="p">
    <verse number="12" style="v"/>Ndipo Davide anati kwa iye, “Ukhale konkuno tsiku lina limodzi, ndipo mawa ndikulola kuti upite.” Kotero Uriya anakhala mu Yerusalemu tsiku limenelo ndi tsiku linalo. <verse number="13" style="v"/>Davide anayitana Uriya nadya ndi kumwa naye, ndipo Davide anamuledzeretsa. Koma madzulo Uriya anapita kukagona pa mphasa pamodzi ndi antchito a mbuye wake. Iye sanapite ku nyumba yake.</para>
  <para style="p">
    <verse number="14" style="v"/>Mmawa Davide analemba kalata kwa Yowabu ndipo anayitumiza ndi Uriya. <verse number="15" style="v"/>Mʼkalatayo analembamo kuti, “Uriya mumuyike patsogolo penipeni, pamene pali nkhondo yoopsa. Ndipo mumusiye yekha kuti akanthidwe ndi kufa.”</para>
  <para style="p">
    <verse number="16" style="v"/>Kotero Yowabu atawuzinga mzindawo, anamuyika Uriya pamalo pamene amadziwa kuti pali asilikali amphamvu. <verse number="17" style="v"/>Ankhondo a mu mzindawo atabwera kudzamenyana ndi Yowabu, anthu ena a gulu la ankhondo la Davide anaphedwa ndipo Uriya Mhiti uja anaphedwanso.</para>
  <para style="p">
    <verse number="18" style="v"/>Yowabu anatumiza wamthenga kwa Davide kukafotokoza mwatsatanetsatane za nkhondoyo. <verse number="19" style="v"/>Iye anamulangiza wa mthengayo kuti, “Pamene ukatsiriza kufotokozera mfumu za ku nkhondozi, <verse number="20" style="v"/>mfumu ikapsa mtima, ndipo akakakufunsa kuti, ‘Nʼchifukwa chiyani munapita pafupi ndi mzindawo kukamenya nkhondo? Inu simunadziwe kuti atha kukuponyerani mivi kuchokera pa khoma? <verse number="21" style="v"/>Kodi anapha Abimeleki mwana wa Yerubeseti ndani? Kodi mkazi sanamuponyere mphero kuchokera pa khoma? Kotero kuti anakafera ku Tebezi. Nʼchifukwa chiyani munafika pafupi ndi khoma?’ Ngati iye akafunsa zimenezi, iwe ukanene kwa iye kuti, ‘Mtumiki wanunso Uriya Mhiti wafa.’ ”</para>
  <para style="p">
    <verse number="22" style="v"/>Mthengayo ananyamuka, ndipo atafika anamuwuza Davide zonse zimene Yowabu anamutuma kuti akanene. <verse number="23" style="v"/>Mthengayo anati kwa Davide, “Anthuwo anatiposa mphamvu ndipo anabwera kudzalimbana nafe poyera, koma ife tinawabwezera ku chipata cha mzindawo. <verse number="24" style="v"/>Ndipo anthu oponya mivi anatiponyera kuchokera pa khoma, anthu ena a mfumu afa. Kuwonjezera apo, mtumiki wanu Uriya Mhiti wafanso.”</para>
  <para style="p">
    <verse number="25" style="v"/>Davide anamuwuza mthengayo kuti, “Ukanene izi kwa Yowabu: ‘Zimenezi zisakukhumudwitse; lupanga limapha wina nthawi zinanso wina. Limbikitsa nkhondo pa mzindawo ndipo uwuwononge!’ Ukanene zimenezi pomulimbikitsa Yowabu.”</para>
  <para style="p">
    <verse number="26" style="v"/>Mkazi wa Uriya atamva kuti mwamuna wake wafa, analira maliro. <verse number="27" style="v"/>Nthawi yolira maliro itatha, Davide anamubweretsa ku nyumba yake, ndipo anakhala mkazi wake nabala mwana wamwamuna. Koma Yehova sanakondwe ndi zimene Davide anachitazo.</para>
  <chapter number="12" style="c"/>
  <para style="s1">Natani Adzudzula Davide</para>
  <para style="p">
    <verse number="1" style="v"/>Tsono Yehova anatumiza Natani kwa Davide. Atafika kwa Davide anati, “Panali anthu awiri mʼmizinda ina, wina wolemera ndi wina wosauka. <verse number="2" style="v"/>Munthu wolemerayo anali ndi nkhosa ndi ngʼombe zambiri, <verse number="3" style="v"/>koma wosaukayo analibe chilichonse kupatula kankhosa kamodzi kakakazi kamene anakagula. Iye anakasunga ndipo kanakula naye pamodzi ndi ana ake. Kamadya chakudya chake, kamamwera chikho chake ndipo kamagona mʼmanja mwake. Kanali ngati mwana wamkazi kwa iyeyo.</para>
  <para style="p">
    <verse number="4" style="v"/>“Ndipo mlendo anafika kwa munthu wolemera uja, koma munthu wolemerayo sanafune kutenga imodzi mwa nkhosa kapena ngʼombe zake kuti akonzere chakudya mlendo amene anafika kwa iye. Mʼmalo mwake anatenga mwana wankhosa wamkazi wa munthu wosauka uja nakonzera chakudya mlendo uja amene anabwera kwa iye.”</para>
  <para style="p">
    <verse number="5" style="v"/>Davide anapsa mtima kwambiri chifukwa cha munthuyo ndipo anati kwa Natani, “Pali Yehova, munthu amene anachita zimenezi ayenera kufa basi! <verse number="6" style="v"/>Iye ayenera kulipira mwana wankhosa wamkaziyo kanayi, chifukwa anachita chinthu chimenechi ndipo analibe chifundo.”</para>
  <para style="p">
    <verse number="7" style="v"/>Kenaka Natani anati kwa Davide, “Munthuyo ndinu! Yehova, Mulungu wa Israeli akuti, ‘Ine ndinakudzoza kukhala mfumu ya Israeli, ndipo ndinakupulumutsa mʼdzanja la Sauli. <verse number="8" style="v"/>Ndinakupatsanso banja la mbuye wako ndiponso akazi a mbuye wako mʼmanja mwako. Ine ndinakupatsanso banja la Israeli ndi Yuda. Ndipo ngati zinthu zonse izi zinali zochepa, Ine ndikanakupatsa zambiri. <verse number="9" style="v"/>Nʼchifukwa chiyani unanyoza mawu a Yehova pochita chimene chili choyipa pamaso pake? Iwe unakantha Uriya Mhiti ndi lupanga ndipo unatenga mkazi wake kukhala wako. Uriyayo unamupha ndi lupanga la Aamoni. <verse number="10" style="v"/>Ndipo tsopano lupanga silidzachoka pa nyumba yako, chifukwa unandinyoza ine ndi kutenga mkazi wa Uriya Mhiti kukhala wako.’</para>
  <para style="p">
    <verse number="11" style="v"/>“Yehova akuti, ‘Ine ndidzabweretsa tsoka pa iwe lochokera mʼbanja lako. Ndidzatenga akazi ako iwe ukuona ndi kuwapereka kwa wina amene ali pafupi nawe, ndipo iye adzagona ndi akazi ako masanasana Aisraeli onse akuona. <verse number="12" style="v"/>Iwe unachita zimenezi mwamseri koma Ine ndidzachita izi masanasana Aisraeli onse akuona.’ ”</para>
  <para style="p">
    <verse number="13" style="v"/>Kenaka Davide anati kwa Natani, “Ine ndachimwira Yehova.”</para>
  <para style="p">Natani anayankha kuti, “Yehova wachotsa tchimo lanu. Simufa ayi. <verse number="14" style="v"/>Komabe, popeza pochita zimenezi mwachititsa kuti adani a Yehova amunyoze, mwana amene akubalireniyo adzafa.”</para>
  <para style="p">
    <verse number="15" style="v"/>Natani atapita kwawo, Yehova anakantha mwana amene mkazi wa Uriya anabereka ndipo anayamba kudwala. <verse number="16" style="v"/>Davide anapempherera mwanayo kwa Mulungu. Iye anasala chakudya ndipo analowa mʼnyumba mwake nagona pansi usiku wonse. <verse number="17" style="v"/>Akuluakulu a banja lake anayima pambali pake kuti amudzutse, koma iye anakana, ndipo sanadye chakudya chilichonse pamodzi ndi iwo.</para>
  <para style="p">
    <verse number="18" style="v"/>Mwana anamwalira pa tsiku lachisanu ndi chiwiri. Antchito a Davide anaopa kumuwuza kuti mwanayo wamwalira, popeza ankaganiza kuti, “Pamene mwanayu anali ndi moyo, ife tinayankhula Davide koma sanatimvere. Nanga tingamuwuze bwanji kuti mwana wamwalira? Mwina atha kudzipweteka.”</para>
  <para style="p">
    <verse number="19" style="v"/>Davide anaona kuti antchito ake amanongʼonezana pakati pawo ndipo anazindikira kuti mwanayo wamwalira. Iye anafunsa kuti, “Kodi mwanayo wamwalira?”</para>
  <para style="p">Iwo anayankha kuti, “Inde wamwalira.”</para>
  <para style="p">
    <verse number="20" style="v"/>Ndipo Davide anayimirira. Anakasamba nadzola mafuta ndi kusintha zovala zake. Pambuyo pake anapita ku nyumba ya Yehova kukapembedza. Kenaka anapita ku nyumba kwake ndipo atapempha chakudya anamupatsa nadya.</para>
  <para style="p">
    <verse number="21" style="v"/>Antchito ake anamufunsa kuti, “Chifukwa chiyani mukuchita zinthu motere? Pamene mwana anali ndi moyo, munkasala chakudya ndi kulira, koma tsopano pamene mwana wamwalira inu mukudzuka ndi kudya!”</para>
  <para style="p">
    <verse number="22" style="v"/>Iye anayankha kuti, “Pamene mwana anali ndi moyo ine ndinkasala zakudya ndi kulira. Ine ndinkaganiza kuti, ‘Akudziwa ndani? Yehova atha kundikomera mtima kuti mwanayo akhale ndi moyo.’ <verse number="23" style="v"/>Koma tsopano wamwalira ndisaliranji chakudya? Kodi ndingathe kumubwezanso? Ine ndidzapita kumene kuli iyeko, koma iye sadzabwerera kwa ine.”</para>
  <para style="p">
    <verse number="24" style="v"/>Ndipo Davide anatonthoza mkazi wake Batiseba, napita kwa iye ndi kugona naye. Iye anabereka mwana wamwamuna, ndipo anamutcha dzina lake Solomoni. Yehova ankamukonda iye. <verse number="25" style="v"/>Ndipo chifukwa chakuti Yehova ankamukonda iyeyo, Yehovayo anatumiza mawu kwa mneneri Natani kuti akamutchule Yedidiya.</para>
  <para style="p">
    <verse number="26" style="v"/>Pa nthawi imeneyi Yowabu anamenyana ndi Raba ku Amoni ndipo analanda nsanja yaufumu. <verse number="27" style="v"/>Ndipo Yowabu anatumiza amithenga kwa Davide kukanena kuti, “Ine ndamenyana ndi Raba ndipo ndatenga zitsime zake za madzi. <verse number="28" style="v"/>Ndipo tsopano sonkhanitsani asilikali onse ndipo muzungulire mzindawo ndi kuwulanda.”</para>
  <para style="p">
    <verse number="29" style="v"/>Kotero Davide anasonkhanitsa ankhondo onse ndipo anapita ku Raba kukawuthira nkhondo ndi kuwulanda. <verse number="30" style="v"/>Davide anachotsa chipewa chaufumu pamutu pa mfumu yawo ndipo Davide anavala chipewacho. Chipewacho chinkalemera makilogalamu asanu agolide, ndiponso chinali ndi miyala yokongola. Iye anatenga katundu wambiri kuchokera mu mzindawo, <verse number="31" style="v"/>ndipo anatulutsa anthu amene anali mʼmenemo, nawayika kuti azigwira ntchito ya macheka, yosula makasu ndi nkhwangwa, ndiponso yowomba njerwa. Davide anachita izi ndi mizinda yonse ya Aamoni. Kenaka iye pamodzi ndi gulu lake lonse lankhondo anabwerera ku Yerusalemu.</para>
  <chapter number="13" style="c"/>
  <para style="s1">Amnoni ndi Tamara</para>
  <para style="p">
    <verse number="1" style="v"/>Patapita nthawi, Amnoni mwana wa Davide anakonda Tamara, mlongo wa Abisalomu, mwana wa Davide, amene anali wokongola.</para>
  <para style="p">
    <verse number="2" style="v"/>Amnoni sankagona tulo mpaka anadwala chifukwa cha Tamara mlongo wakeyo, pakuti iye anali asanagonepo ndi mwamuna ndipo zimaoneka kuti zinali zosatheka kuti achite chilichonse kwa iye.</para>
  <para style="p">
    <verse number="3" style="v"/>Koma Amnoni anali ndi mnzake dzina lake Yehonadabu mwana wamwamuna wa Simea, mʼbale wake wa Davide. Yonadabu anali munthu wochenjera kwambiri. <verse number="4" style="v"/>Iye anafunsa Amnoni, “Nʼchifukwa chiyani iwe mwana wa mfumu, umaoneka wowonda mmawa uliwonse? Bwanji wosandiwuza?”</para>
  <para style="p">Amnoni anamuyankha kuti, “Ine ndamukonda Tamara, mlongo wa mʼbale wanga Abisalomu.”</para>
  <para style="p">
    <verse number="5" style="v"/>Yehonadabu anati, “Pita ukagone ndipo unamizire kudwala. Abambo ako akabwera kudzakuona, udzati kwa iwo, Ine ndikufuna mlongo wanga Tamara abwere kuti adzandikonzere chakudya kuti ndidye. Adzandikonzere chakudyacho ine ndikumuona ndi kudya chili mʼmanja mwake.”</para>
  <para style="p">
    <verse number="6" style="v"/>Kotero Amnoni anagona nakhala ngati akudwala. Mfumu itabwera kudzamuona, Amnoni anati kwa iyo, “Ine ndikufuna mlongo wanga Tamara kuti abwere adzandipangire buledi wapamwamba ineyo ndikuona, kuti ndidye ali mʼmanja mwake.”</para>
  <para style="p">
    <verse number="7" style="v"/>Davide anatumiza mawu kwa Tamara ku nyumba yaufumu kuti, “Pita ku nyumba ya mlongo wako Amnoni ndipo ukamukonzere chakudya.” <verse number="8" style="v"/>Choncho Tamara anapitadi ku nyumba ya mlongo wake Amnoni kumalo kumene ankagona. Anakanda ufa, nawumba buledi Amunoniyo akuona ndipo anaphika bulediyo. <verse number="9" style="v"/>Kenaka iye anatenga chiwaya ndipo anamupatsa bulediyo, koma iyeyo anakana.</para>
  <para style="p">Amnoni anati “Uza aliyense atuluke muno.” Ndipo aliyense anatuluka. <verse number="10" style="v"/>Kenaka Amnoni anati kwa Tamara, “Bweretsa chakudya kuno, ku chipinda changa chogona kuti ndidye chili mʼmanja mwako.” Ndipo Tamara anatenga buledi amene anapanga ndi kubwera naye kwa mlongo wake ku chipinda chake. <verse number="11" style="v"/>Koma atabweretsa kwa iye kuti adye, anamugwira ndipo anati, “Bwera ugone nane, iwe mlongo wanga.”</para>
  <para style="p">
    <verse number="12" style="v"/>Tamara anati kwa iye, “Ayi mlongo wanga! Usandikakamize. Zotere siziyenera kuchitika mu Israeli! Usachite chinthu choyipa chotere. <verse number="13" style="v"/>Kodi ukuganiza bwanji za ine? Kodi manyazi anga ndidzawachotsa bwanji? Ndipo nanga iweyo? Udzakhalatu monga mmodzi mwa zitsiru zoyipitsitsa muno mu Israeli. Chonde kapemphe kwa mfumu. Sadzakuletsa kuti undikwatire.” <verse number="14" style="v"/>Koma sanamvere zimene amanena Tamara ndipo popeza anali wamphamvu kuposa Tamarayo, iye anamugwirira.</para>
  <para style="p">
    <verse number="15" style="v"/>Atatero Amnoni anadana naye kwambiri. Iyeyo anamuda kuposa momwe anamukondera. Amnoni anati, “Dzuka ndipo tuluka!”</para>
  <para style="p">
    <verse number="16" style="v"/>Iye anayankha, “Ayi! Kundithamangitsa kukhala kulakwa kwakukulu kuposa zimene wachita kale kwa ine.”</para>
  <para style="p">Koma anakana kumumvera. <verse number="17" style="v"/>Amnoni anayitana wantchito wake ndipo anati, “Mutulutse mkazi uyu muno ndipo utseke chitseko akatuluka.” <verse number="18" style="v"/>Choncho wantchito wakeyo anamutulutsa ndipo anatseka chitseko atatuluka. Tamara anali atavala mkanjo wokongoletsedwa kwambiri, pakuti ichi chinali chovala chimene ana aakazi a mfumu amene sanagonepo ndi mwamuna amavala. <verse number="19" style="v"/>Tamara anatsira phulusa pamutu pake ndipo anangʼamba mkanjo wokongoletsedwa umene anavalawo. Iye anagwira manja ake kumutu ndipo anachoka, akulira mokweza pamene amapita.</para>
  <para style="p">
    <verse number="20" style="v"/>Mlongo wake Abisalomu anati, “Kodi Amnoni uja mlongo wako wagona nawe? Khala chete mlongo wanga. Iye uja ndi mlongo wako ndipo usazilabadire.” Choncho Tamara anakhala mʼnyumba ya Abisalomu mlongo wake ngati woferedwa.</para>
  <para style="p">
    <verse number="21" style="v"/>Mfumu Davide itamva zimenezi, inakwiya kwambiri. <verse number="22" style="v"/>Abisalomu sananene mawu aliwonse kwa Amnoni; abwino kapena oyipa. Iye anamuda Amunoniyo chifukwa anachititsa manyazi mlongo wake Tamara.</para>
  <para style="s1">Abisalomu Apha Amnoni</para>
  <para style="p">
    <verse number="23" style="v"/>Patapita zaka ziwiri, pamene wometa nkhosa za Abisalomu anali ku Baala-Hazori pafupi ndi malire a fuko la Efereimu, iye anayitana ana onse aamuna a mfumu kuti apite kumeneko. <verse number="24" style="v"/>Abisalomu anapita kwa mfumu ndipo anati, “Ometa nkhosa za mtumiki wanu anabwera. Chonde mfumu ndi akuluakulu anu mubwere kudzakhala nane?”</para>
  <para style="p">
    <verse number="25" style="v"/>Mfumu inayankha kuti, “Ayi mwana wanga, tisapite tonsefe. Tidzakhala cholemetsa kwa iwe.” Ngakhale Abisalomu anayesetsa kuwumiriza mfumuyo, inakana kupita. Mʼmalo mwake inangomudalitsa Abisalomuyo.</para>
  <para style="p">
    <verse number="26" style="v"/>Kenaka Abisalomu anati, “Ngati sizitero, chonde mulole mʼbale wanga Amnoni apite nane.”</para>
  <para style="p">Mfumu inamufunsa kuti, “Apite nawe chifukwa chiyani?” <verse number="27" style="v"/>Koma Abisalomu anamuwumiriza, kotero analola kuti Amnoni pamodzi ndi ana onse a mfumu apite naye.</para>
  <para style="p">
    <verse number="28" style="v"/>Abisalomu analamula antchito ake kuti, “Tamverani! Amnoni akakaledzera ndi vinyo ndipo ine ndikakanena kuti, ‘Mukantheni Amnoni,’ pamenepo mukamuphe. Musakachite mantha. Kodi ine sindinakulamuleni? Mukhale amphamvu ndipo mulimbe mtima.” <verse number="29" style="v"/>Kotero antchito a Abisalomu anachita kwa Amnoni zimene Abisalomu anawalamula. Kenaka ana onse a mfumu anayimirira ndipo anakwera pa abulu awo nathawa.</para>
  <para style="p">
    <verse number="30" style="v"/>Ali mʼnjira, Davide anamva mphekesera yakuti, “Abisalomu wakantha ana onse a mfumu ndipo palibe ndi mmodzi yemwe amene watsala.” <verse number="31" style="v"/>Mfumu inayimirira, ningʼamba zovala zake ndi kugona pa dothi. Antchito ake onse anayimirira pomwepo atangʼamba zovala zawo.</para>
  <para style="p">
    <verse number="32" style="v"/>Koma Yehonadabu mwana wa Simea, mʼbale wake wa Davide anati, “Mbuye wanga mfumu musaganize kuti wapha ana onse a mfumu; wafa ndi Amnoni yekha. Awa ndiwo akhala maganizo a Abisalomu kuyambira tsiku limene Amnoni anagwirira mlongo wake Tamara. <verse number="33" style="v"/>Mbuye wanga mfumu musavutike ndi maganizo ndi nkhani yoti ana onse a mfumu afa. Wafa ndi Amnoni yekha.”</para>
  <para style="p">
    <verse number="34" style="v"/>Nthawi imeneyi nʼkuti Abisalomu atathawa.</para>
  <para style="p">Tsono munthu amene amalondera anayangʼana ndipo anaona anthu ambiri pa msewu wa kumadzulo kwake, akubwera kutsetsereka phiri. Mlondayo anapita kukawuza mfumu kuti, “Ndikuona anthu pa njira ya Horonaimu, mʼmbali mwa phiri.”</para>
  <para style="p">
    <verse number="35" style="v"/>Yehonadabu anati kwa mfumu, “Taonani ana a mfumu afika. Zachitika monga momwe mtumiki wanu ananenera.”</para>
  <para style="p">
    <verse number="36" style="v"/>Pamene amatsiriza kuyankhula, ana a mfumu analowa, akulira mofuwula. Mfumunso ndi antchito ake onse analira mokhudzidwa.</para>
  <para style="p">
    <verse number="37" style="v"/>Abisalomu anathawa, napita kwa Talimai mwana wa Amihudi, mfumu ya ku Gesuri. Koma mfumu Davide inalira mwana wake tsiku ndi tsiku.</para>
  <para style="p">
    <verse number="38" style="v"/>Abisalomu atathawa ndi kupita ku Gesuri, anakhala kumeneko zaka zitatu. <verse number="39" style="v"/>Ndipo Davide anagwidwa ndi chifundo chofuna kumulondola Abisalomu pakuti anali atatonthozedwa pa imfa ya Amnoni.</para>
  <chapter number="14" style="c"/>
  <para style="s1">Abisalomu Abwerera ku Yerusalemu</para>
  <para style="p">
    <verse number="1" style="v"/>Yowabu mwana wa Zeruya anadziwa kuti maganizo a mfumu ali pa Abisalomu. <verse number="2" style="v"/>Kotero Yowabu anatuma munthu wina kupita ku Tekowa ndi kukatengako mkazi wanzeru. Yowabu anati kwa mkaziyo, “Ukhale ngati namfedwa. Uvale zovala zaumasiye ndipo usadzole mafuta ena aliwonse. Ukhale ngati mkazi amene wakhala akulira masiku ambiri. <verse number="3" style="v"/>Kenaka upite kwa mfumu ndipo ukayankhule mawu awa.” Ndipo Yowabu anamuwuza mawu oti akanene.</para>
  <para style="p">
    <verse number="4" style="v"/>Mkazi wochokera ku Tekowa uja atapita kwa mfumu anadzigwetsa pansi, napereka ulemu kwa mfumu nati, “Thandizeni mfumu!”</para>
  <para style="p">
    <verse number="5" style="v"/>Mfumu inamufunsa kuti, “Kodi chikukusautsa iwe nʼchiyani?”</para>
  <para style="p">Iye anayankha kuti, “Ine ndine mkazi wamasiye, mwamuna wanga anamwalira. <verse number="6" style="v"/>Ine wantchito wanu ndinali ndi ana aamuna awiri. Iwo anayamba kumenyana mʼmunda, ndipo panalibe woti awaleretse. Wina anakantha mnzakeyo mpaka kumupha. <verse number="7" style="v"/>Tsono banja lonse landiwukira ine, wantchito wanu. Iwo akuti, ‘Utipatse mwana amene anakantha mʼbale wakeyo kuti timuphe chifukwa cha moyo wa mʼbale wake amene anaphedwayo. Ife tidzaphanso mlowamʼmalo.’ Anthuwo adzapha mwana wanga amene wanditsalira, ndipo dzina la mwamuna wanga silidzakumbukika pakuti sipadzakhalanso mwana pa banja lathu.”</para>
  <para style="p">
    <verse number="8" style="v"/>Mfumu inati kwa mkaziyo, “Pitani ku nyumba kwanu ndipo ine ndidzalamula mʼmalo mwanu.”</para>
  <para style="p">
    <verse number="9" style="v"/>Koma mkazi wochokera ku Tekowayo anati kwa mfumu, “Mbuye wanga mfumu, kulakwa kukhale pa ine ndi banja la abambo anga ndipo mfumu ndi mpando wanu waufumu mukhale osalakwa.”</para>
  <para style="p">
    <verse number="10" style="v"/>Mfumu inayankha kuti, “Ngati wina aliyense anene kanthu kwa iwe, umubweretse kwa ine, ndipo sadzakuvutitsanso.”</para>
  <para style="p">
    <verse number="11" style="v"/>Mkaziyo anati, “Mfumu ipemphe kwa Yehova Mulungu wake kuti aletse wobwezera imfa asaphenso wina kuti mwana wanga asawonongedwe.”</para>
  <para style="p">Mfumu inati, “Pali Yehova wamoyo ngakhale tsitsi limodzi la pamutu pa mwana wako silidzathotholedwa.”</para>
  <para style="p">
    <verse number="12" style="v"/>Kenaka mkaziyo anati, “Lolani kuti wantchito wanu ayankhule mawu kwa inu mbuye wanga mfumu.”</para>
  <para style="p">Iye anayankha kuti, “Yankhula.”</para>
  <para style="p">
    <verse number="13" style="v"/>Mkaziyo anati, “Nʼchiyani tsono chimene mwaganiza kuchitira zimenezi anthu a Mulungu? Pamene mfumu yanena izi, kodi sikudzitsutsa yokha, pakuti mfumu sinayitanitse mwana amene anamupirikitsa? <verse number="14" style="v"/>Koma poti madzi akatayika sawoleka, ndiye tonsefe tiyenera kufa ndithu. Koma Mulungu safuna kuti moyo wa munthu utayike kotero anakonza njira yakuti wopirikitsidwayo asakhale wotayikiratu.</para>
  <para style="p">
    <verse number="15" style="v"/>“Tsopano ine ndabwera kudzanena izi kwa inu mbuye wanga mfumu chifukwa anthu andichititsa mantha. Mdzakazi wanu anaganiza kuti, ‘Ndikayankhula kwa mfumu, mwina adzachita zimene mdzakazi wake adzamupempha. <verse number="16" style="v"/>Mwina mfumu idzavomereza kupulumutsa mdzakazi wake mʼdzanja la munthu amene akufuna kupha ine pamodzi ndi mwana wanga kutichotsa pa cholowa chimene Mulungu anatipatsa.’</para>
  <para style="p">
    <verse number="17" style="v"/>“Ndipo tsopano mtumiki wanu akuti, ‘Lolani mawu a mbuye wanga mfumu abweretse mpumulo kwa ine, pakuti mbuye wanga mfumu ali ngati mngelo wa Mulungu pozindikira chabwino ndi choyipa. Yehova Mulungu wanu akhale nanu.’ ”</para>
  <para style="p">
    <verse number="18" style="v"/>Kenaka mfumu inati kwa mkaziyo, “Usandibisire chilichonse pondiyankha chimene ndidzakufunsa.”</para>
  <para style="p">Mkaziyo anati, “Mbuye wanga mfumu yankhulani.”</para>
  <para style="p">
    <verse number="19" style="v"/>Mfumu inafunsa kuti, “Kodi zimenezi sukuchita motsogozedwa ndi Yowabu?”</para>
  <para style="p">Mkaziyo anayankha kuti, “Pali inu wamoyo, mbuye wanga mfumu, palibe munthu angakhotere kumanja kapena kumanzere pa chilichonse chimene mbuye wanga mfumu mwanena. Inde, ndi mtumiki wanu Yowabu amene wandilangiza ine kuchita zimenezi ndipo ndi amene anandipatsa mawu onsewa woti ine mtumiki wanu ndiyankhule. <verse number="20" style="v"/>Mtumiki wanu Yowabu anachita zimenezi kuti asinthe mmene zinthu zilili lero. Mbuye wanga muli ndi nzeru ngati za mngelo wa Mulungu. Mumadziwa zonse zimene zikuchitika mʼdziko.”</para>
  <para style="p">
    <verse number="21" style="v"/>Mfumu inati kwa Yowabu, “Chabwino, ine ndichita zimenezi. Pita kamutenge Abisalomuyo.”</para>
  <para style="p">
    <verse number="22" style="v"/>Yowabu anawerama pansi kupereka ulemu kwa mfumu. Yowabuyo anati, “Lero mtumiki wanu wadziwa kuti wapeza chifundo pamaso panu, mbuye wanga mfumu, chifukwa mwavomera pempho lakeli.”</para>
  <para style="p">
    <verse number="23" style="v"/>Choncho Yowabu anapita ku Gesuri ndipo anamubweretsa Abisalomu ku Yerusalemu. <verse number="24" style="v"/>Koma mfumu inati, “Iye apite ku nyumba yake; asaone nkhope yanga.” Kotero Abisalomu anapita ku nyumba yake ndipo sanakumane ndi mfumu.</para>
  <para style="p">
    <verse number="25" style="v"/>Mʼdziko lonse la Israeli munalibe munthu amene anayamikidwa chifukwa cha maonekedwe ake wokongola ngati Abisalomu. Kuyambira kumutu mpaka ku mapazi ake, analibe chilema. <verse number="26" style="v"/>Nthawi ina iliyonse akamameta tsitsi lake, ankameta pamene layamba kumulemera. Akatero amaliyeza, ndipo limalemera makilogalamu awiri pa sikelo yaufumu.</para>
  <para style="p">
    <verse number="27" style="v"/>Abisalomu anali ndi ana aamuna atatu ndi wamkazi mmodzi. Mwana wamkazi dzina lake linali Tamara, ndipo anali mkazi wokongola kwambiri.</para>
  <para style="p">
    <verse number="28" style="v"/>Abisalomu anakhala zaka ziwiri mu Yerusalemu osaonekera kwa mfumu. <verse number="29" style="v"/>Kenaka Abisalomu anatumiza mawu kwa Yowabu, kumutuma kuti apite kwa mfumu, koma Yowabu anakana kubwera. Kotero anatumizanso mawu kachiwiri, koma Yowabu anakananso. <verse number="30" style="v"/>Tsono Abisalomu anati kwa antchito ake, “Taonani, munda wa Yowabu uli pafupi ndi wanga ndipo muli barele mʼmenemo. Pitani mukawutenthe mundawo.” Ndipo antchito a Abisalomu anawutentha mundawo.</para>
  <para style="p">
    <verse number="31" style="v"/>Ndipo Yowabu anapita ku nyumba ya Abisalomu ndipo anati kwa iye, “Nʼchifukwa chiyani antchito ako atentha munda wanga?”</para>
  <para style="p">
    <verse number="32" style="v"/>Abisalomu anati kwa Yowabu, “Taona, ine ndinatumiza mawu kwa iwe ndipo ndinati, ‘Bwera kuno kuti ndikutume kwa mfumu kukafunsa kuti, ‘Nʼchifukwa chiyani ine ndinabwera kuchokera ku Gesuri? Zikanakhala bwino ndikanakhala komweko!’ Tsono pano ndikufuna kuonana ndi mfumu, ndipo ngati ndili olakwa mfumuyo indiphe.’ ”</para>
  <para style="p">
    <verse number="33" style="v"/>Choncho Yowabu anapita kwa mfumu ndipo anayiwuza zimenezi. Ndipo mfumu inamuyitanitsa Abisalomu, ndipo analowa nawerama kugunditsa nkhope yake pansi pamaso pa mfumu. Tsono mfumu inapsompsona Abisalomu.</para>
  <chapter number="15" style="c"/>
  <para style="s1">Abisalomu Akonzekera Zowukira</para>
  <para style="p">
    <verse number="1" style="v"/>Patapita nthawi, Abisalomu anadzipezera galeta ndi akavalo pamodzi ndi amuna makumi asanu amene amathamanga patsogolo pake. <verse number="2" style="v"/>Iye amadzuka mmamawa ndi kuyima pa njira yopita ku chipata cha mzinda. Munthu wina aliyense akakhala ndi zodandaula zopita nazo kwa mfumu kuti akaweruze, Abisalomu amamuyitana iye ndi kumufunsa kuti, “Kodi ukuchokera ku limodzi mwa mafuko a Israeli?” <verse number="3" style="v"/>Kenaka Abisalomu amanena kwa iye kuti, “Taona, madandawulo ako ndi abwino ndi oyenera, koma palibe woyimira mfumu woti akumvere.” <verse number="4" style="v"/>Ndipo Abisalomu amawonjezera kunena kuti, “Ine ndikanangosankhidwa kukhala woweruza mʼdziko muno bwenzi munthu aliyense amene ali ndi madandawulo kapena milandu akubwera kwa ine ndipo ndikanaonetsetsa kuti chilungamo chachitika.”</para>
  <para style="p">
    <verse number="5" style="v"/>Ndipo nthawi zonse amati munthu akasendera pafupi ndi kumugwandira, Abisalomu amatambalitsa dzanja lake, kumuyimiritsa munthuyo ndi kupsompsona. <verse number="6" style="v"/>Abisalomu amachitira izi Aisraeli onse amene amabwera kwa mfumu kuti adzaweruzidwe ndipo Abisalomuyo anagwira mtima anthu a mu Israeli.</para>
  <para style="p">
    <verse number="7" style="v"/>Patapita zaka zinayi Abisalomu anati kwa mfumu, “Loleni ndipite ku Hebroni kuti ndikakwaniritse lonjezo limene ndinachita kwa Yehova. <verse number="8" style="v"/>Pamene mtumiki wanu amakhala ku Gesuri ku Aramu, anachita lonjezo ili: ‘Ngati Yehova adzandibweretsadi ku Yerusalemu, ndidzapembedza Yehovayo mu Hebroni.’ ”</para>
  <para style="p">
    <verse number="9" style="v"/>Mfumu inati kwa iye, “Pita mu mtendere” Kotero iye anapita ku Hebroni.</para>
  <para style="p">
    <verse number="10" style="v"/>Ndipo Abisalomu anatuma amithenga ake mwamseri kwa mafuko onse a Israeli kukanena kuti, “Mukangomva kulira kwa malipenga pamenepo munene kuti, ‘Abisalomu ndiye mfumu mu Hebroni.’ ” <verse number="11" style="v"/>Anthu 200 ochokera mu Yerusalemu anapita naye Abisalomu. Iwo anayitanidwa monga alendo ndipo anapita osadziwa chilichonse pa nkhaniyi. <verse number="12" style="v"/>Pamene Abisalomu amapereka nsembe, iye anayitanitsanso Ahitofele Mgiloni, mlangizi wa Davide, wa ku Gilo, kotero kuwukiraku kunakula kwambiri, ndipo anthu otsatira Abisalomu anapitirira kuchuluka.</para>
  <para style="s1">Davide Athawa Abisalomu</para>
  <para style="p">
    <verse number="13" style="v"/>Munthu wina anabweretsa uthenga ndi kudzamuwuza Davide kuti, “Mitima ya Aisraeli onse ili pa Abisalomu.”</para>
  <para style="p">
    <verse number="14" style="v"/>Ndipo Davide anati kwa akuluakulu ake amene anali mu Yerusalemu. “Bwerani! Tiyeni tithawe, mwina palibe adzapulumuke kwa Abisalomu. Tiyeni tichoke msanga, mwina iye adzabwera msanga ndi kutipitirira, nʼkuwononga ife ndi mzinda wathu ndi lupanga.”</para>
  <para style="p">
    <verse number="15" style="v"/>Akuluakulu a mfumu anamuyankha kuti, “Antchito anu ndi okonzeka kuchita chilichonse chimene mbuye wathu mfumu mukufuna kuchita.”</para>
  <para style="p">
    <verse number="16" style="v"/>Mfumu inanyamuka pamodzi ndi banja lake lonse. Koma iye anasiya azikazi khumi kuti azisamalira nyumba yaufumu. <verse number="17" style="v"/>Kotero mfumu inanyamuka pamodzi ndi anthu onse oyitsatira, ndipo anayima pamalo pena chapatalipo. <verse number="18" style="v"/>Ankhondo ake onse anayamba kuyenda pamaso pa Davide, ndipo Akereti ndi Apeleti, pamodzinso ndi Agiti okwanira 600 amene anamutsata kuchokera ku Gati, nawonso anayenda pamaso pake.</para>
  <para style="p">
    <verse number="19" style="v"/>Mfumu inati kwa Itai Mgiti, “Nʼchifukwa chiyani iwe ukupita ndi ife? Bwerera ndipo ukakhale ndi mfumu Abisalomu. Iwe ndiwe mlendo munthu wothawa kwawo. <verse number="20" style="v"/>Wangobwera dzulo lomweli, lero ndikutenge kuti uziyendayenda ndi ife, pamene ine sindikudziwa kumene ndikupita? Bwerera, ndipo tenga abale ako. Chifundo ndi kukhulupirika zikhale nawe.”</para>
  <para style="p">
    <verse number="21" style="v"/>Koma Itai anayankha mfumu kuti, “Pali Yehova wamoyo, kulikonse kumene mbuye wanga mfumu mudzakhala, kaya ndi moyo kapena imfa, mtumiki wanu adzakhala komweko.”</para>
  <para style="p">
    <verse number="22" style="v"/>Davide anati kwa Itai, “Tiye pita nafe” Kotero Itai Mgiti anayenda pamodzi ndi anthu ake ndi mabanja amene anali naye.</para>
  <para style="p">
    <verse number="23" style="v"/>Anthu onse a madera ozungulira analira mofuwula pamene anthu onsewo amadutsa. Mfumunso inawoloka chigwa cha Kidroni, ndipo anthu onse anayenda kulowera ku chipululu.</para>
  <para style="p">
    <verse number="24" style="v"/>Zadoki anali nawonso, ndipo Alevi onse amene anali naye ananyamula Bokosi la Chipangano la Mulungu. Iwo anayika pansi Bokosi la Mulungulo ndipo Abiatara ankapereka nsembe mpaka pamene anthu onse anamaliza kutuluka mu mzinda.</para>
  <para style="p">
    <verse number="25" style="v"/>Kenaka mfumu inati kwa Zadoki, “Tenga Bokosi la Mulungu ubwerere nalo mu mzinda. Ngati ndidzapeza chifundo pamaso pa Yehova, adzandibweretsa kuti ndilionenso ndi malo ake okhalamo. <verse number="26" style="v"/>Koma iye anati, ‘Akapanda kukondwera nane,’ chabwino, andichite chimene chimukomere.”</para>
  <para style="p">
    <verse number="27" style="v"/>Mfumu inatinso kwa wansembe Zadoki, “Kodi siwe mlosi? Bwerera mu mzinda mwamtendere pamodzi ndi mwana wako Ahimaazi ndi Yonatani mwana wa Abiatara. Iwe ndi Abiatara tengani ana anu awiri. <verse number="28" style="v"/>Ine ndidzadikira powolokera Yorodani ku chipululu mpaka nditalandira mawu ochokera kwa iwe ondiwuza mmene zilili zinthu.” <verse number="29" style="v"/>Kotero Zadoki ndi Abiatara ananyamula Bokosi la Mulungu lija nabwerera nalo ku Yerusalemu, ndipo anakakhala kumeneko.</para>
  <para style="p">
    <verse number="30" style="v"/>Koma Davide anapitirira ndi kukakwera phiri la Olivi akupita nalira. Anafunda kumutu koma sanavale nsapato. Anthu onse amene anali naye anafundanso kumutu, ndipo nawonso amalira pamene amapita. <verse number="31" style="v"/>Tsono Davide anamva kuti, “Ahitofele ali pakati pa anthu owukira pamodzi ndi Abisalomu.” Choncho Davide anapemphera, “Inu Yehova, musandutse uphungu wa Ahitofele ukhale uchitsiru.”</para>
  <para style="p">
    <verse number="32" style="v"/>Davide atafika pamwamba pa phiri pomwe anthu ankapembedzerapo Mulungu, Husai Mwariki anadzakumana naye atangʼamba mkanjo wake ndi kudzithira fumbi kumutu. <verse number="33" style="v"/>Davide anati kwa iye, “Ngati iwe upite ndi ine, udzakhala chondilemetsa. <verse number="34" style="v"/>Koma ngati ubwerera ku mzinda ndi kukanena kwa Abisalomu kuti, ‘Inu mfumu ine ndidzakhala wantchito wanu.’ Mʼmbuyomu ndinali wantchito wa abambo anu koma tsopano ndidzakhala wantchito wanu. Ukatero udzandithandiza kulepheretsa malangizo a Ahitofele. <verse number="35" style="v"/>Kodi ansembe, Zadoki ndi Abiatara, sakukhala nawe kumeneko? Ukawawuze zonse zimene umamva mʼnyumba yaufumu. <verse number="36" style="v"/>Ana awo awiri, Ahimaazi wa Zadoki, ndi Yonatani mwana wa Abiatara ali nawo pamodzi, uzikawatuma kwa ine ndi china chilichonse chimene ukamve.”</para>
  <para style="p">
    <verse number="37" style="v"/>Ndipo Husai bwenzi la Davide anafika ku Yerusalemu pamene Abisalomu amalowa mu mzinda.</para>
  <chapter number="16" style="c"/>
  <para style="s1">Davide ndi Ziba</para>
  <para style="p">
    <verse number="1" style="v"/>Davide atapitirira pangʼono pamwamba pa phiri, anakumana ndi Ziba mtumiki wa Mefiboseti akudikira kuti akumane naye. Iye anali ndi abulu a chishalo pa msana ndipo ananyamula malofu a buledi 200, ntchintchi 100 za mphesa zowuma, zipatso za pa nthawi yachilimwe 100 ndi thumba la vinyo.</para>
  <para style="p">
    <verse number="2" style="v"/>Mfumu inafunsa Ziba kuti, “Nʼchifukwa chiyani wabweretsa izi?”</para>
  <para style="p">Ziba anayankha kuti, “Abuluwa ndi oti anthu a mʼbanja mwanu akwerepo, buledi ndi zipatso ndi za anthu anu kuti adye, ndipo vinyoyo ndi woti atsitsimutse anthu amene atope mʼchipululu.”</para>
  <para style="p">
    <verse number="3" style="v"/>Kenaka mfumu inafunsa kuti, “Kodi chidzukulu cha mbuye wako chili kuti?”</para>
  <para style="p">Ziba anati kwa iye, “Watsalira ku Yerusalemu chifukwa akuganiza kuti, ‘Lero Aisraeli andibwezera ufumu wa agogo anga.’ ”</para>
  <para style="p">
    <verse number="4" style="v"/>Ndipo mfumu inati kwa Ziba, “Zonse zimene zinali za Mefiboseti ndi zako tsopano.”</para>
  <para style="p">Ziba anati, “Ine modzichepetsa ndikukugwandirani, mbuye wanga mfumu, kuti ndipeze chisomo pamaso panu.”</para>
  <para style="s1">Simei Atukwana Davide</para>
  <para style="p">
    <verse number="5" style="v"/>Mfumu Davide itayandikira Bahurimu, munthu wochokera ku fuko limodzi ndi banja la Sauli anabwera kuchokera mʼmenemo. Dzina lake linali Simei, mwana wa Gera ndipo amatukwana pamene amabwera. <verse number="6" style="v"/>Iye amagenda Davide miyala ndi akuluakulu onse a mfumu, ngakhale kuti ankhondo onse ndi oteteza Davide anali ali kumanzere ndi kumanja kwake. <verse number="7" style="v"/>Potukwana, Simeiyo amati, “Choka iwe, choka iwe, munthu wopha anthu, munthu wachabechabe iwe! <verse number="8" style="v"/>Yehova wakubwezera chifukwa cha magazi onse amene unakhetsa pa nyumba ya Sauli, yemwe iwe ukulamulira mʼmalo mwake. Yehova wapereka ufumu kwa mwana wako Abisalomu. Ndipo ona mathero ako ndi amenewa chifukwa ndiwe munthu wopha anthu!”</para>
  <para style="p">
    <verse number="9" style="v"/>Ndipo Abisai mwana wa Zeruya anati kwa mfumu, “Nʼchifukwa chiyani galu wakufa uyu akutukwana mbuye wanga mfumu? Ndiloleni ndipite kuti ndikadule mutu wake.”</para>
  <para style="p">
    <verse number="10" style="v"/>Koma mfumu inati, “Inu ana a Zeruya, kodi ndikuchitireni chiyani? Ngati iye akutukwana chifukwa Yehova wamuwuza kuti, ‘Tukwana Davide,’ angafunse ndani kuti, ‘Nʼchifukwa chiyani ukuchita zimenezi?’ ”</para>
  <para style="p">
    <verse number="11" style="v"/>Tsono Davide anati kwa Abisai ndi akuluakulu ake onse, “Mwana wanga wobereka ndekha akufuna kundipha. Nanji tsono munthu wa fuko la Benjamini uyu! Musiyeni; mulekeni atukwane pakuti Yehova wachita kumuwuza kuti atero. <verse number="12" style="v"/>Mwina Yehova adzaona mazunzo anga ndipo adzandibwezera zabwino chifukwa cha kutukwanidwa kumene ndikulandira lero.”</para>
  <para style="p">
    <verse number="13" style="v"/>Kotero Davide ndi anthu ake anapitirira kuyenda mu msewu pamene Simei amayenda mʼmbali mwa phiri moyangʼanana naye akutukwana ndi kuponya miyala pamene amayenda nʼkumamutsiranso dothi. <verse number="14" style="v"/>Mfumu ndi anthu ake onse anafika kumene amapita atatopa kwambiri. Ndipo kumeneko anapumula.</para>
  <para style="s1">Malangizo a Husai ndi Ahitofele</para>
  <para style="p">
    <verse number="15" style="v"/>Pa nthawi imeneyi Abisalomu ndi Aisraeli ena onse anabwera ku Yerusalemu, Ahitofele anali naye. <verse number="16" style="v"/>Tsono Husai Mwariki bwenzi la Davide anapita kwa Abisalomu ndipo anati kwa iye, “Ikhale ndi moyo wautali mfumu! Ikhale ndi moyo wautali mfumu!”</para>
  <para style="p">
    <verse number="17" style="v"/>Abisalomu anafunsa Husai, “Kodi ichi ndi chikondi chimene ukumuonetsa bwenzi lako? Nʼchifukwa chiyani sunapite ndi bwenzi lako?”</para>
  <para style="p">
    <verse number="18" style="v"/>Husai anati kwa Abisalomu, “Ayi, ndidzakhala wake wa amene Yehova wamusankha, wosankhidwa ndi anthu awa ndi anthu onse a Israeli, ndipo ndidzakhala wake nthawi zonse. <verse number="19" style="v"/>Kodi ndidzatumikiranso yani? Kodi sinditumikira mwana wa mfumu? Monga momwe ndinatumikira abambo anu, kotero ndidzatumikiranso inu.”</para>
  <para style="p">
    <verse number="20" style="v"/>Abisalomu anati kwa Ahitofele, “Tiwuze malangizo ako. Kodi tichite chiyani?”</para>
  <para style="p">
    <verse number="21" style="v"/>Ahitofele anayankha kuti, “Mugone ndi azikazi a abambo anu amene awasiya kuti asamalire nyumba yaufumu. Aisraeli onse adzamva kuti mwachitira abambo anu chinthu chonyansa kotheratu ndipo anthu onse amene ali ndi iwe adzalimbikitsidwa.” <verse number="22" style="v"/>Choncho anamangira tenti Abisalomu pa denga la nyumba ndipo iye anagona ndi azikazi a abambo ake Aisraeli onse akuona.</para>
  <para style="p">
    <verse number="23" style="v"/>Tsono masiku amenewo malangizo amene Ahitofele amapereka anali ngati mawu ochokera kwa Mulungu. Umu ndi mmene Davide ndi Abisalomu amalandirira malangizo onse a Ahitofele.</para>
  <chapter number="17" style="c"/>
  <para style="p">
    <verse number="1" style="v"/>Ahitofele anati kwa Abisalomu, “Mundilole ndisankhe asilikali 12,000, ndinyamuke usiku womwe uno kuti ndithamangire Davide. <verse number="2" style="v"/>Ndipo ndikamuthira nkhondo atatopa ndiponso atataya mtima. Ndikamuchititsa mantha ndipo anthu onse amene ali naye akathawa. Ine ndikakantha mfumu yokhayo, <verse number="3" style="v"/>ndipo anthu onse ndidzabwera nawo kwa inu, ngati mkwati amene akubwerera kwa mwamuna wake. Imfa ya munthu mmodzi yekha idzakhalitsa anthu onse pa mtendere.” <verse number="4" style="v"/>Malangizo awa anaoneka abwino kwa Abisalomu ndi kwa akuluakulu onse a Israeli.</para>
  <para style="p">
    <verse number="5" style="v"/>Koma Abisalomu anati, “Muyitanenso Husai Mwariki kuti timve zimene iye adzanena.” <verse number="6" style="v"/>Husai atabwera kwa iye, Abisalomu anati, “Ahitofele wapereka malangizo ake. Kodi tichite zimene wanena? Ngati sichoncho, tiwuze maganizo ako.”</para>
  <para style="p">
    <verse number="7" style="v"/>Husai anayankha Abisalomu kuti, “Malangizo amene Ahitofele wapereka si abwino pa nthawi ino. <verse number="8" style="v"/>Inu mukudziwa bwino abambo anu ali ndi ankhondo awo. Iwo ndi anthu ankhondo komanso ndi woopsa ngati chimbalangondo chimene chalandidwa ana ake. Kuwonjezera apa abambo anu ndi katswiri wa nkhondo. Iwo sanagone pamodzi ndi asilikali awo. <verse number="9" style="v"/>Onani, ngakhale tsopano lino abisala mʼphanga lina ku malo ena ake. Ngati iwo atayamba kuthira nkhondo asilikali anu, aliyense amene adzamve zimenezi adzati, ‘Gulu lalikulu lankhondo lotsatira Abisalomu laphedwa.’ <verse number="10" style="v"/>Tsono ngakhale msilikali wolimba mtima kwambiri, amene mtima wake uli ngati wa mkango, adzagwidwa ndi mantha aakulu pakuti Aisraeli akudziwa kuti abambo anu ndi ankhondo ndipo kuti iwo amene ali nawo ndi anthu olimba mtima.</para>
  <para style="p">
    <verse number="11" style="v"/>“Kotero ine ndikukulangizani kuti: Aisraeli onse, kuchokera ku Dani mpaka ku Beeriseba; ochuluka ngati mchenga wa mʼmbali mwa nyanja, asonkhane kwa inu ndipo muwatsogolera kupita ku nkhondo. <verse number="12" style="v"/>Ndipo ife tidzapita kukamuthira nkhondo kulikonse kumene tikamupeze, ndipo ife tikamuthira nkhondo ngati mame pa nthaka. Palibe amene adzakhale wamoyo kaya iye kapena ankhondo ake. <verse number="13" style="v"/>Iye akakathawira mu mzinda, Aisraeli onse adzabweretsa zingwe ku mzindawo, ndipo ife tidzawugwetsera ku chigwa mpaka sipadzapezeka ngakhale kachidutswa.”</para>
  <para style="p">
    <verse number="14" style="v"/>Abisalomu ndi ankhondo ena onse a Israeli anati, “Malangizo a Husai Mwariki ndi abwino kuposa a Ahitofele.” Pakuti Yehova anatsimikiza kutsutsa malangizo onse abwino a Ahitofele ndi cholinga choti zimuvute Abisalomu.</para>
  <para style="p">
    <verse number="15" style="v"/>Husai anawuza ansembe Zadoki ndi Abiatara kuti, “Ahitofele analangiza Abisalomu ndi akuluakulu a Israeli zakuti, koma ine ndawalangiza kuchita zakutizakuti. <verse number="16" style="v"/>Tsopano tumizani wamthenga msangamsanga kuti akamuwuze Davide kuti, ‘Musakagone powolokera Yorodani ku chipululu koma mukawoloke. Mukapanda kutero, mfumu ndi anthu onse amene ali naye adzaphedwa.’ ”</para>
  <para style="p">
    <verse number="17" style="v"/>Yonatani ndi Ahimaazi amakhala ku Eni Rogeli. Tsono wantchito wamkazi ndiye amapita kukawawuza ndipo iwo amayenera kupita kukamuwuza mfumu Davide, pakuti iwowo sankayenera kuonekera polowa mu mzinda. <verse number="18" style="v"/>Koma mnyamata wina anawaona ndipo anakawuza Abisalomu. Kotero anthu awiriwo anachoka mofulumira ndipo anapita ku nyumba ya munthu wina ku Bahurimu. Iye anali ndi chitsime ku mpanda kwake ndipo iwo analowamo. <verse number="19" style="v"/>Mkazi wake anatenga chophimba ndipo anachiyika pamwamba pa chitsimecho nawazapo tirigu. Palibe amene anadziwa chilichonse za izi.</para>
  <para style="p">
    <verse number="20" style="v"/>Anthu a Abisalomu atafika kwa mkaziyo pa nyumbapo anafunsa kuti, “Kodi Ahimaazi ndi Yonatani ali kuti?”</para>
  <para style="p">Mkaziyo anawayankha kuti, “Awoloka mtsinje.” Anthuwo anafunafuna koma sanapeze munthu, kotero anabwerera ku Yerusalemu.</para>
  <para style="p">
    <verse number="21" style="v"/>Anthu aja atapita, awiriwo anatuluka mʼchitsimemo ndipo anapita kukawuza mfumu Davide nati kwa iye, “Nyamukani, muwoloke mtsinje msangamsanga. Ahitofele wapereka malangizo akutiakuti kutsutsana nanu.” <verse number="22" style="v"/>Kotero Davide ndi anthu onse amene anali nawo ananyamuka ndi kuwoloka Yorodani. Pofika mmamawa, panalibe munthu amene anatsala asanawoloke Yorodani!</para>
  <para style="p">
    <verse number="23" style="v"/>Ahitofele ataona kuti malangizo ake sanatsatidwe, iye anakwera bulu wake napita ku mzinda wa kwawo ku nyumba yake. Iye anakonza mʼnyumba mwakemo ndi kudzimangirira. Kotero anafa nayikidwa mʼmanda a abambo ake.</para>
  <para style="p">
    <verse number="24" style="v"/>Davide anapita ku Mahanaimu, ndipo Abisalomu anawoloka Yorodani pamodzi ndi ankhondo ena onse a Israeli. <verse number="25" style="v"/>Abisalomu anasankha Amasa kukhala mkulu wa ankhondo mʼmalo mwa Yowabu. Amasa anali mwana wa munthu wotchedwa Itira Mwisraeli amene anakwatira Abigayeli mwana wa Nahasi mlongo wake wa Zeruya, amayi ake a Yowabu. <verse number="26" style="v"/>Aisraeli ndi Abisalomu anamanga zithando mʼdziko la Giliyadi.</para>
  <para style="p">
    <verse number="27" style="v"/>Davide atafika ku Mahanaimu, Sobi mwana wa Nahasi wochokera ku Raba ku dziko la Amoni ndi Makiri mwana wa Amieli wochokera ku Lodebara, ndi Barizilai Mgiliyadi wochokera ku Rogelimu <verse number="28" style="v"/>anabweretsa zofunda, mabeseni ndi miphika. Iwo anabweretsanso kwa Davide ndi anthu ake zakudya izi: tirigu ndi barele, ufa ndi tirigu wokazinga, nyemba ndi mphodza, <verse number="29" style="v"/>uchi ndi chambiko, nkhosa ndi mafuta olimba a mkaka wangʼombe. Pakuti anati, “Anthuwa ali ndi njala ndipo atopa, alinso ndi ludzu muno mʼchipululu.”</para>
  <chapter number="18" style="c"/>
  <para style="s1">Imfa ya Abisalomu</para>
  <para style="p">
    <verse number="1" style="v"/>Davide anasonkhanitsa anthu amene anali naye ndipo anasankha atsogoleri ena olamulira ankhondo 1,000 ndi ena olamulira ankhondo 100. <verse number="2" style="v"/>Davide anatumiza asilikaliwo atawagawa patatu: gulu loyamba limalamulidwa ndi Yowabu, gulu lachiwiri limalamulidwa ndi Abisai ndipo gulu lachitatu limalamulidwa ndi Itai Mgiti. Mfumu inawuza asilikaliwo kuti, “Inenso ndipita nanu ndithu.”</para>
  <para style="p">
    <verse number="3" style="v"/>Koma anthuwo anati, “Inu musapite nafe. Ngati tidzathamangitsidwa, iwowo sadzasamala za ife. Ngakhale theka la ife litafa, iwo sadzasamalako. Koma inuyo ndinu ofunika kuposa asilikali 10,000. Nʼkwabwino kwambiri kuti inu muzititumizira chithandizo kuchokera ku mzindako.”</para>
  <para style="p">
    <verse number="4" style="v"/>Mfumu inayankha kuti, “Ine ndichita chimene chili chokukomerani.”</para>
  <para style="p">Kotero mfumu inayima pambali pa chipata pamene ankhondo onse amayenda mʼmagulu a anthu 100 ndi a 1,000. <verse number="5" style="v"/>Mfumu inalamulira Yowabu, Abisai ndi Itai kuti, “Mumukomere mtima Abisalomu chifukwa cha ine.” Ndipo asilikali onse anamva pamene mfumu imalamula izi za Abisalomu kwa wolamulira aliyense.</para>
  <para style="p">
    <verse number="6" style="v"/>Ankhondo anayenda kupita kukachita nkhondo ndi Israeli, ndipo nkhondo inachitika mʼnkhalango ya Efereimu. <verse number="7" style="v"/>Aisraeli anagonjetsedwa kumeneko ndi ankhondo a Davide. Tsiku limenelo anaphedwa anthu okwanira 20,000. <verse number="8" style="v"/>Nkhondo inafalikira ku madera onse akumidzi ndipo anthu akufa chifukwa cha zoopsa za mʼnkhalango anali ambiri tsiku limenelo kuposa akufa ndi lupanga.</para>
  <para style="p">
    <verse number="9" style="v"/>Tsono zinachitika kuti Abisalomu anakumana ndi asilikali a Davide. Iye anali atakwera bulu ndipo pamene buluyo amadutsa pansi pa nthambi zambiri za mtengo wa thundu, mutu wa Abisalomu unakodwa mu mtengomo. Iye anasiyidwa atatsakamira mʼmalele, pamene bulu amene anakwerapoyo amapitirira.</para>
  <para style="p">
    <verse number="10" style="v"/>Mmodzi mwa asilikali ataona zimenezi, anamuwuza Yowabu kuti, “Ine ndamuona Abisalomu ali lende mu mtengo wa thundu.”</para>
  <para style="p">
    <verse number="11" style="v"/>Yowabu anati kwa munthu amene anamuwuza zimenezi, “Ukuti chiyani! Unamuona? Nʼchifukwa chiyani sunamukanthire pansi pomwepo? Ndipo ine ndikanakupatsa ndalama za siliva khumi ndi lamba wausilikali.”</para>
  <para style="p">
    <verse number="12" style="v"/>Koma munthuyo anayankha kuti, “Ngakhale atandipatsa mʼmanja mwanga ndalama zasiliva 1,000, sindingatambasule dzanja langa kupha mwana wa mfumu. Ife tikumva, mfumu inalamula inu Abisai ndiponso Itai kuti, ‘Mutetezeni mnyamatayo Abisalomu chifukwa cha ine!’ <verse number="13" style="v"/>Ndipo sindikanayika moyo wanga pa chiswe pakuti palibe chimene chimabisika pamaso pa mfumu komanso inu simukanditeteza.”</para>
  <para style="p">
    <verse number="14" style="v"/>Yowabu anati, “Ine sinditayanso nthawi ndi iwe.” Ndipo anatenga mikondo itatu mʼmanja mwake ndipo anabaya pamtima pa Abisalomu, Abisalomuyo akanali ndi moyo pa mtengo wa thundu. <verse number="15" style="v"/>Ndipo anthu khumi onyamula zida za Yowabu anazungulira Abisalomu, kumubaya ndi kumupha.</para>
  <para style="p">
    <verse number="16" style="v"/>Kenaka Yowabu analiza lipenga ndipo asilikali analeka kuthamangitsa Israeli pakuti Yowabu anawaletsa. <verse number="17" style="v"/>Iwo anatenga Abisalomu ndi kumuponya mʼdzenje lalikulu mʼchipululumo ndipo anawunjikapo miyala ikuluikulu. Nthawiyi Aisraeli onse anathawa kupita ku nyumba zawo.</para>
  <para style="p">
    <verse number="18" style="v"/>Abisalomu ali ndi moyo anadzimangira chipilala mʼchigwa cha mfumu, pakuti ankaganiza kuti, “Ine ndilibe mwana wamwamuna amene adzakhale chikumbutso changa.” Chipilalacho anachitchula dzina lake lomwe ndipo mpaka lero chimatchedwa chipilala cha Abisalomu.</para>
  <para style="s1">Davide Alira Abisalomu</para>
  <para style="p">
    <verse number="19" style="v"/>Tsono Ahimaazi mwana wa Zadoki anati, “Ndiloleni ndithamange ndi kukapereka uthenga kwa mfumu kuti Yehova wayipulumutsa mʼdzanja la adani ake.”</para>
  <para style="p">
    <verse number="20" style="v"/>Yowabu anamuwuza iye kuti, “Iwe si amene uti ukanene zimenezi lero. Ukapereka uthenga nthawi ina, koma usatero lero, chifukwa mwana wa mfumu wafa.”</para>
  <para style="p">
    <verse number="21" style="v"/>Kenaka Yowabu anawuza Mkusi kuti, “Pita ukawuze mfumu zimene waona.” Mkusiyo anawerama pamaso pa Yowabu ndipo anathamanga kupita.</para>
  <para style="p">
    <verse number="22" style="v"/>Ahimaazi mwana wa Zadoki ananenanso kwa Yowabu kuti, “Zivute zitani, chonde mundilole kuti ndipite pambuyo pa Mkusiyo.”</para>
  <para style="p">Koma Yowabu anayankha kuti, “Mwana wanga, nʼchifukwa chiyani ukufuna kupita? Ulibe nkhani yoti ukalandire nayo mphotho.”</para>
  <para style="p">
    <verse number="23" style="v"/>Iye anati, “Zivute zitani ine ndikufuna kuti ndipite.”</para>
  <para style="p">Choncho Yowabu anati “Pita!” Ndipo Ahimaazi anathamanga kudzera njira ya ku chigwa ndipo anamupitirira Mkusi uja.</para>
  <para style="p">
    <verse number="24" style="v"/>Nthawi imeneyo nʼkuti Davide atakhala pakati pa zipata ziwiri, chakubwalo ndi chamʼkati. Mlonda anakwera pa khoma nakayimirira pa denga la chipata. Anati atayangʼana, anaona munthu akuthamanga yekhayekha. <verse number="25" style="v"/>Mlonda uja anapita kwa mfumu ndipo anafotokoza.</para>
  <para style="p">Mfumu inati, “Ngati ali yekha ali ndi nkhani yabwino” Ndipo munthuyo anayandikira.</para>
  <para style="p">
    <verse number="26" style="v"/>Mlonda uja anaonanso munthu wina akuthamanga, ndipo anayitana woyangʼanira pa chipata, “Taona, munthu winanso akuthamanga ali yekha!”</para>
  <para style="p">Mfumu inati, “Iye akubweretsanso nkhani yabwino.”</para>
  <para style="p">
    <verse number="27" style="v"/>Mlonda uja anati, “Munthu akuthamanga patsogoloyo, kathamangidwe kake kakufanafana ndi mmene amathamangira Ahimaazi, mwana wa Zadoki.”</para>
  <para style="p">Mfumu inati, “Ameneyo ndi munthu wabwino, ndipo akubwera ndi nkhani yabwino.”</para>
  <para style="p">
    <verse number="28" style="v"/>Ndipo Ahimaazi anafuwula kwa mfumu, “Zonse zili bwino!” Iye anagwada pamaso pa mfumu nkhope yake atagunditsa pansi ndipo anati, “Yehova Mulungu wathu alemekezedwe! Iye wapereka mʼdzanja lathu anthu amene anawukira inu mbuye wanga mfumu.”</para>
  <para style="p">
    <verse number="29" style="v"/>Mfumu inafunsa, “Kodi mnyamata uja Abisalomu watetezedwa?”</para>
  <para style="p">Ahimaazi anayankha, “Pamene Yowabu amati azindituma ine mtumiki wanu ndinaona chipiringu cha anthu, koma sindikudziwa chinali chiyani.”</para>
  <para style="p">
    <verse number="30" style="v"/>Mfumu inati, “Ima apo ndipo udikire.” Kotero iye anapita pa mbali nayima pamenepo.</para>
  <para style="p">
    <verse number="31" style="v"/>Kenaka Mkusi uja anafika ndipo anati, “Mbuye wanga mfumu imvani nkhani yabwino! Yehova wakupulumutsani inu lero kwa onse amene anakuwukirani.”</para>
  <para style="p">
    <verse number="32" style="v"/>Mfumu inafunsa Mkusiyo kuti, “Kodi mnyamata uja Abisalomu watetezedwa?”</para>
  <para style="p">Mkusiyo anayankha kuti, “Adani anu mbuye wanga mfumu, pamodzi ndi anthu onse amene amakuwukirani, ziwaonekere zomwe zamuonekera mnyamatayo.”</para>
  <para style="p">
    <verse number="33" style="v"/>Mfumu inanthunthumira. Inapita ku chipinda cha mmwamba cha pa chipata kukalira. Pamene imapita, inkati: “Iwe mwana wanga Abisalomu! Mwana wanga! Mwana wanga Abisalomu! Zikanakhala bwino ndikanafa ndine mʼmalo mwako! Iwe Abisalomu, mwana wanga, mwana wanga!”</para>
  <chapter number="19" style="c"/>
  <para style="p">
    <verse number="1" style="v"/>Yowabu anawuzidwa kuti, “Mfumu ikulira maliro a Abisalomu.” <verse number="2" style="v"/>Ndipo kwa asilikali onse chipambano cha tsiku limenelo chinasandulika maliro, chifukwa tsiku limenelo anthu anamva kuti mfumu ili pa chisoni chachikulu chifukwa cha mwana wake. <verse number="3" style="v"/>Ankhondo analowa mu mzinda mwakachetechete tsiku limenelo ngati momwe amalowera anthu mwamanyazi chifukwa athawa ku nkhondo. <verse number="4" style="v"/>Mfumu inaphimba nkhope yake ndipo inalira mofuwula, “Iwe mwana wanga Abisalomu! Iwe Abisalomu, mwana wanga, mwana wanga!”</para>
  <para style="p">
    <verse number="5" style="v"/>Kenaka Yowabu analowa mʼnyumba ya mfumu nafika kwa mfumuyo ndipo anati, “Lero mwachititsa manyazi asilikali anu onse, amene apulumutsa moyo wanu ndiponso moyo wa ana anu aamuna ndi aakazi, kudzanso moyo wa akazi anu ndi wa azikazi anu. <verse number="6" style="v"/>Inu mumakonda amene amadana nanu ndipo mumadana ndi amene amakukondani. Inuyo mwaonetsa lero poyera kuti simusamala za atsogoleri anu a nkhondo ndi asilikali awo. Ine ndikuona kuti inu mukanakondwera ngati Abisalomu akanakhala ndi moyo lero, tonsefe titafa. <verse number="7" style="v"/>Tsopano pitani mukawalimbikitse asilikali anu. Ine ndikulumbira mwa Yehova kuti ngati inu simupita palibe munthu amene adzatsale ali ndi inu polowa dzuwa. Ichi chidzakhala choyipa kwambiri kuposa zovuta zonse zimene zinakugwerani kuyambira muli mnyamata mpaka lero.”</para>
  <para style="p">
    <verse number="8" style="v"/>Kotero mfumu inanyamuka ndipo inakhala pa mpando wake pa chipata. Pamene asilikali anawuzidwa kuti, “Mfumu yakhala pa chipata,” onse anabwera kwa iye.</para>
  <para style="s1">Davide Abwerera ku Yerusalemu</para>
  <para style="p">Nthawi imeneyi nʼkuti Aisraeli atathawira ku nyumba zawo. <verse number="9" style="v"/>Pakati pa mafuko onse a Israeli, anthu amakangana ndipo amati, “Mfumu inatipulumutsa mʼmanja mwa adani anthu. Iye ndi amene anatilanditsa mʼdzanja la Afilisti. Koma tsopano wathawa mʼdziko muno chifukwa cha Abisalomu. <verse number="10" style="v"/>Ndipo Abisalomu amene ife tinamudzoza kuti atilamulire wafa pa nkhondo. Tsono nʼchifukwa chiyani simukunena kanthu za kubweretsanso mfumu?”</para>
  <para style="p">
    <verse number="11" style="v"/>Mfumu Davide inatumiza uthenga uwu kwa ansembe Zadoki ndi Abiatara, “Funsani akuluakulu a Yuda, ‘Nʼchifukwa chiyani inu mukukhala otsiriza kuyitana mfumu ku nyumba yake yaufumu, pakuti zimene zikunenedwa mu Israeli yense zamveka kwa mfumu ndi onse amene akukhala nayo. <verse number="12" style="v"/>Inu ndinu abale anga enieni, mafupa anga ndi mnofu wanga. Nʼchifukwa chiyani inuyo mukukhala otsiriza kubweretsa mfumu?’ <verse number="13" style="v"/>Ndipo munene kwa Amasa, ‘Kodi iwe si mʼbale wanga weniweni? Mulungu andilange, andilange kwambiri ngati kuyambira tsopano sukhala mtsogoleri wa ankhondo anga kulowa mʼmalo mwa Yowabu.’ ”</para>
  <para style="p">
    <verse number="14" style="v"/>Davide anakopa mitima ya anthu onse a Yuda ndipo anthuwo anakhala ngati munthu mmodzi. Iwo anatumiza mawu kwa mfumu, “Bwererani inu ndi anthu anu onse.” <verse number="15" style="v"/>Kotero mfumu inabwerera ndipo inakafika mpaka ku Yorodani.</para>
  <para style="p">Tsono anthu a ku Yuda anabwera ku Giligala kuti akakumane ndi mfumu ndi kumuwolotsa Yorodani. <verse number="16" style="v"/>Simei mwana wa Gera, wa fuko la Benjamini wa ku Bahurimu, anabwera mofulumira pamodzi ndi Ayuda kudzakumana ndi mfumu Davide. <verse number="17" style="v"/>Iyeyo anali ndi anthu 1,000 a fuko la Benjamini pamodzi ndi Ziba, wantchito wa banja la Sauli ndi ana ake aamuna khumi ndi asanu ndi antchito ake makumi awiri. Iwo anathamangira ku Yorodani kumene kunali mfumu. <verse number="18" style="v"/>Iwo anawoloka mtsinje kukatenga banja lonse la mfumu ndi kuchita zonse zimene mfumuyo imafuna.</para>
  <para style="p">Pamene Simei mwana wa Gera anawoloka Yorodani, anagwa pansi chafufumimba pamaso pa mfumu, <verse number="19" style="v"/>ndipo anati, “Mbuye wanga musaganizire za kulakwa kwanga. Musakumbukire zolakwa zimene mtumiki wanu anakuchitirani tsiku limene mbuye wanga mfumu mumachoka mu Yerusalemu. Mfumu musazikumbukirenso zimenezi. <verse number="20" style="v"/>Pakuti ine mtumiki wanu ndazindikira kuti ndachimwa. Koma lero ndabwera ngati woyamba wa nyumba ya Yosefe yonse kudzakumana nanu mbuye wanga mfumu.”</para>
  <para style="p">
    <verse number="21" style="v"/>Ndipo Abisai mwana wa Zeruya anati, “Kodi Simei saphedwa chifukwa cha ichi? Iye anatukwana wodzozedwa wa Yehova.”</para>
  <para style="p">
    <verse number="22" style="v"/>Davide anayankha kuti, “Kodi inu ana a Zeruya, ndikuchitireni chiyani? Lero lino iwe wakhala mdani wanga! Kodi wina aphedwe lero mu Israeli? Kodi ine sindikudziwa kuti lero ndine mfumu mu Israeli?” <verse number="23" style="v"/>Ndipo mfumu inati kwa Simei, “Iwe Simei suphedwa.” Ndipo mfumuyo inalonjeza ndi lumbiro.</para>
  <para style="p">
    <verse number="24" style="v"/>Mefiboseti, mdzukulu wa Sauli, nayenso anabwera kudzakumana ndi mfumu. Kuyambira tsiku limene mfumu inachoka mpaka tsiku limene inabwerera mu mtendere, iye sanasambe mapazi kaya kumeta ndevu kapena kuchapa zovala zake. <verse number="25" style="v"/>Pamene anafika kuchokera ku Yerusalemu kudzakumana ndi mfumu, mfumu inamufunsa kuti, “Nʼchifukwa chiyani sunapite nane Mefiboseti?”</para>
  <para style="p">
    <verse number="26" style="v"/>Iye anayankha kuti, “Mbuye wanga mfumu, pakuti ine wantchito wanu ndine wolumala. Ndinati, ‘Andikonzere chishalo cha bulu wanga ndipo ndidzakwera kuti ndipite ndi mfumu.’ Koma Ziba wantchito wanga anandilakwitsa. <verse number="27" style="v"/>Ndipo wayankhula zosinjirira za ine mtumiki wanu kwa inu mbuye wanga mfumu. Mbuye wanga mfumu ali ngati mngelo wa Mulungu ndipo chitani chimene chikukomerani. <verse number="28" style="v"/>Zidzukulu zonse za agogo anga sizinayenera chilichonse koma imfa kuchokera kwa inu mbuye wanga mfumu, koma inu munapereka malo kwa mtumiki wanu pakati pa amene amadya pa tebulo lanu. Tsono ine ndili ndi chiyaninso kuti ndipitirize kudandaula kwa mfumu?”</para>
  <para style="p">
    <verse number="29" style="v"/>Mfumu inayankha kuti, “Uneneranji zambiri? Ine ndikulamula kuti iwe ndi Ziba mugawane minda.”</para>
  <para style="p">
    <verse number="30" style="v"/>Mefiboseti anati kwa mfumu, “Muloleni atenge zonse, pakuti tsopano mbuye wanga mwafika kwanu mu mtendere.”</para>
  <para style="p">
    <verse number="31" style="v"/>Barizilai Mgiliyadi anabweranso kuchokera ku Rogelimu kudzawoloka Yorodani ndi mfumu ndi kumuperekeza kuchokera kumeneko. <verse number="32" style="v"/>Tsono Barizilai anali wokalamba kwambiri, wa zaka makumi asanu ndi atatu. Iye ndi amene anapereka zinthu kwa mfumu pamene anali ku Mahanaimu pakuti anali wolemera kwambiri. <verse number="33" style="v"/>Mfumu inati kwa Barizilai, “Woloka nane ndipo ukakhale ndi ine mu Yerusalemu ndipo ineyo ndidzakusamalira.”</para>
  <para style="p">
    <verse number="34" style="v"/>Barizilai anayankha mfumu kuti, “Kodi zakhala zaka zingati zoti ndikhale ndi moyo, kuti ndipite ku Yerusalemu ndi mfumu? <verse number="35" style="v"/>Ine tsopano ndili ndi zaka 80. Kodi ndingathe kusiyanitsa pakati pa chabwino ndi choyipa? Kodi mtumiki wanu angathe kuzindikira kukoma kwa zimene akudya ndi kumwa? Kodi ndingathe kumva kuyimba kwa amuna ndi akazi? Nʼchifukwa chiyani wantchito wanu akakhale ngati katundu kwa mbuye wanga mfumu? <verse number="36" style="v"/>Koma ine mtumiki wanu ndingoyenda pangʼono kuti ndiwoloke Yorodani pamodzi ndi mfumu. Amfumu mungandipatsirenji mphotho yotere? <verse number="37" style="v"/>Muloleni, mtumiki wanu abwerere, kuti ndikafere kwathu pafupi ndi manda a abambo ndi amayi anga. Koma nayu mtumiki wanu Kimuhamu. Muloleni iye awoloke nanu mbuye wanga mfumu. Mumuchitire chilichonse chimene chikukomereni!”</para>
  <para style="p">
    <verse number="38" style="v"/>Mfumu inati, “Kimuhamu adzawoloka ndi ine, ndipo ndidzamuchitira iye chilichonse chimene chidzakondweretsa iwe. Ndipo chilichonse chimene udzandipempha ine ndidzakuchitira.”</para>
  <para style="p">
    <verse number="39" style="v"/>Kotero anthu onse anawoloka Yorodani ndipo kenaka mfumu inawoloka. Mfumu inapsompsona Barizilai ndi kumupatsa madalitso ndipo Barizilaiyo anabwerera kwawo.</para>
  <para style="p">
    <verse number="40" style="v"/>Pamene mfumu inawolokera ku Giligala, Kimuhamu anawoloka naye. Ankhondo onse a Yuda ndi theka la ankhondo a Israeli onse anaperekeza mfumu.</para>
  <para style="p">
    <verse number="41" style="v"/>Kenaka Aisraeli onse amabwera kwa mfumu nʼkumati kwa iye, “Nʼchifukwa chiyani abale athu, anthu a ku Ayuda, anakubani mfumu, nawoloka nanu Yorodani inu ndi banja lanu, pamodzi ndi anthu ake onse?”</para>
  <para style="p">
    <verse number="42" style="v"/>Ayuda onse anayankha Aisraeli kuti, “Ife timachita zimenezi chifukwa mfumu ndi mʼbale wathu. Nʼchifukwa chiyani inu mwapsa mtima ndi zimenezi? Kodi ife tinadya chakudya chilichonse cha mfumu? Kodi chilipo chimene ife tatenga kukhala chathu?”</para>
  <para style="p">
    <verse number="43" style="v"/>Aisraeli anayankha Ayuda kuti, “Ife ndi magawo khumi mwa mfumu imeneyi, ndipo kuwonjezera apo, ife tili ndi zinthu zambiri mwa Davide kuposa inu. Tsono nʼchifukwa chiyani mukutichita chipongwe? Kodi ife si amene tinayamba kunena za kubweretsa mfumu yathu?”</para>
  <para style="p">Koma anthu a Yuda anayankha mwaukali kwambiri kupambana anthu a ku Israeli.</para>
  <chapter number="20" style="c"/>
  <para style="s1">Seba Awukira Davide</para>
  <para style="p">
    <verse number="1" style="v"/>Ndipo munthu wina wokonda kuyambitsa chisokonezo, dzina lake Seba, mwana wa Bikiri wa fuko la Benjamini, anali komweko. Iye analiza lipenga ndipo anafuwula kuti,</para>
  <para style="q1">“Ife tilibe chathu mu mfumu wa Davide,</para>
  <para style="q2">tilibe gawo mwa mwana wa Yese!</para>
  <para style="q1">Inu Aisraeli aliyense apite ku nyumba kwake!”</para>
  <para style="p">
    <verse number="2" style="v"/>Kotero Aisraeli onse anamuthawa Davide ndipo anatsatira Seba mwana wa Bikiri. Koma anthu a ku Yuda anakhala ndi mfumu yawo njira yonse kuchokera ku Yorodani mpaka ku Yerusalemu.</para>
  <para style="p">
    <verse number="3" style="v"/>Davide atabwerera ku nyumba yake yaufumu ku Yerusalemu, iye anatenga azikazi khumi aja amene anawasiya kuti aziyangʼanira nyumba yaufumu, ndipo anawayika mʼnyumba imene anayikapo mlonda. Iye ankawadyetsa koma sanagone nawonso. Anasungidwa kwa okha mpaka tsiku la kufa kwawo ndipo anakhala ngati akazi amasiye.</para>
  <para style="p">
    <verse number="4" style="v"/>Kenaka mfumu inati kwa Amasa, “Itanitsa ankhondo a Yuda kuti abwere kwa ine pasanathe masiku atatu, ndipo iwe udzakhale nawo.” <verse number="5" style="v"/>Motero Amasa anakayitana Ayuda, koma anachedwa, napitirira pa nthawi imene mfumu inamuyikira.</para>
  <para style="p">
    <verse number="6" style="v"/>Davide anati kwa Abisai, “Tsono Seba mwana wa Bikiri adzatipweteka kuposa momwe Abisalomu anatichitira. Tenga asilikali a mbuye wako ndipo umuthamangitse, mwina adzapeza mizinda yotetezedwa ndi kutithawa ife.” <verse number="7" style="v"/>Kotero anthu a Yowabu, Akereti ndi Apeleti ndiponso asilikali onse amphamvu anapita motsogozedwa ndi Abisai. Iwo anayenda kuchokera ku Yerusalemu kuthamangitsa Seba mwana wa Bikiri.</para>
  <para style="p">
    <verse number="8" style="v"/>Ali pa mwala waukulu wa ku Gibiyoni, Amasa anabwera kudzakumana nawo. Yowabu anali atavala chovala chausilikali ndipo pamwamba pa malayawo, mʼchiwuno mwake anavala lamba womangirirapo lupanga lili moyikamo mwakemo. Akuyenda linasololoka kuchoka moyikamo mwake.</para>
  <para style="p">
    <verse number="9" style="v"/>Yowabu anati kwa Amasa, “Kodi uli bwanji mʼbale wanga?” Kenaka Yowabu anamugwira ndevu Amasa uja ndi dzanja lake lamanja ndi kupsompsona. <verse number="10" style="v"/>Amasa sanayangʼanitsitse lupanga limene linali mʼdzanja la Yowabu, ndipo Yowabu anamubaya nalo mʼmimba ndipo matumbo ake anatuluka ndi kugwera pansi. Popanda kubayanso kachiwiri, Amasa anafa. Ndipo Yowabu ndi mʼbale wake Abisai anathamangitsa Seba mwana wa Bikiri.</para>
  <para style="p">
    <verse number="11" style="v"/>Mmodzi mwa ankhondo a Yowabu anakayimirira pafupi ndi mtembo wa Amasa ndipo anati, “Aliyense amene amakonda Yowabu ndi aliyense amene ali wa Davide, atsatire Yowabu!” <verse number="12" style="v"/>Amasa anagona pakati pa msewu atasamba magazi ake, ndipo munthuyo anaona kuti asilikali onse amayima pamenepo. Atazindikira kuti aliyense amene ankafika pamene panali Amasa amayima, iye anamuchotsa mu msewu ndi kumukokera mʼmunda ndipo anamuphimba ndi nsalu. <verse number="13" style="v"/>Amasa atachotsedwa pa msewu anthu onse anapita ndi Yowabu kuthamangitsa Seba mwana wa Bikiri.</para>
  <para style="p">
    <verse number="14" style="v"/>Seba anadutsa mafuko onse a Israeli mpaka ku Abeli ndi Beti-Maaka ndiponso chigawo chonse cha Abeli, amene anasonkhana pamodzi ndi kumutsata iye. <verse number="15" style="v"/>Ankhondo onse pamodzi ndi Yowabu anafika ndi kumuzungulira Seba mu Abeli-Beti-Maaka. Iwo anapanga mzere wa nkhondo mpaka ku mzinda, ndipo unayangʼanana ndi malo otetezera a kunja. Pamene amalimbana ndi khoma kuti aligwetse, <verse number="16" style="v"/>mayi wina wanzeru anafuwula kuchokera mu mzindawo, “Tamverani! Tamverani! Muwuzeni Yowabu abwere pano kuti ndiyankhule naye.” <verse number="17" style="v"/>Yowabu anayandikira kumene kunali mayiyo, ndipo iye anafunsa kuti, “Kodi ndinu Yowabu?”</para>
  <para style="p">Iye anayankha kuti, “Ndine.”</para>
  <para style="p">Mayiyo anati, “Tamverani zimene mtumiki wanu akuti anene.”</para>
  <para style="p">Yowabu anayankha kuti, “Ndikumvetsera.”</para>
  <para style="p">
    <verse number="18" style="v"/>Iye anapitiriza kunena kuti, “Kalekale ankanena kuti, ‘Kapeze yankho lako ku Abeli,’ ndipo nkhani imathera pamenepo. <verse number="19" style="v"/>Ife ndife anthu a mtendere ndi okhulupirika mu Israeli. Inu mukufuna kuwononga mzinda umene ndi mayi mu Israeli. Nʼchifukwa chiyani mukufuna kufafaniza cholowa cha Yehova?”</para>
  <para style="p">
    <verse number="20" style="v"/>Yowabu anayankha kuti, “Ayi ndisatero. Ine sindikufuna kuwufafaniza kapena kuwuwononga. <verse number="21" style="v"/>Nkhani simeneyo ayi. Koma munthu wina wa ku dziko lamapiri la Efereimu, dzina lake Seba mwana wa Bikiri, wawukira mfumu Davide. Muperekeni munthuyo ndipo ine ndidzachoka pa mzinda uno.”</para>
  <para style="p">Mayiyo anati kwa Yowabu, “Mutu wake tikuponyerani pa khoma pano.”</para>
  <para style="p">
    <verse number="22" style="v"/>Ndipo mayiyo anapita kwa anthu onse ndi malangizo ake anzeru, ndipo anadula mutu wa Seba mwana wa Bikiri ndipo anawuponya kwa Yowabu. Kotero iye analiza lipenga ndipo anthu ake anachoka pa mzindawo, aliyense nʼkubwerera kwawo. Ndipo Yowabu anabwerera kwa mfumu ku Yerusalemu.</para>
  <para style="p">
    <verse number="23" style="v"/>Yowabu ndiye amalamulira gulu lonse la ankhondo. Benaya mwana wa Yehoyada amalamulira Akereti ndi Apeleti. <verse number="24" style="v"/>Adoramu amayangʼanira anthu ogwira ntchito ya thangata, Yehosafati mwana wa Ahiludi anali mlembi wa zochitika, <verse number="25" style="v"/>Seva anali mlembi wa mfumu. Zadoki ndi Abiatara anali ansembe <verse number="26" style="v"/>ndipo Ira wa ku Yairi anali wansembe wa Davide.</para>
  <chapter number="21" style="c"/>
  <para style="s1">Agibiyoni Abwezera</para>
  <para style="p">
    <verse number="1" style="v"/>Pa nthawi ya ulamuliro wa Davide kunali njala kwa zaka zitatu zotsatana. Kotero Davide anapemphera kwa Yehova. Yehova anati, “Izi zachitika chifukwa chakuti Sauli ndi banja lake akanali ndi mlandu wakupha Agibiyoni.”</para>
  <para style="p">
    <verse number="2" style="v"/>Mfumu inayitanitsa Agibiyoni ndipo inayankhula nawo. (Tsono Agibiyoni sanali Aisraeli, koma otsala mwa Aamori. Aisraeli analumbira kuwasiya ndi moyo, koma Sauli chifukwa cha chikondi cha pa Israeli ndi Yuda, anafuna kuwawonongeratu). <verse number="3" style="v"/>Davide anafunsa Agibiyoni kuti, “Kodi ine ndikuchitireni chiyani? Ndipepese bwanji kuti inu mudalitse cholowa cha Yehova?”</para>
  <para style="p">
    <verse number="4" style="v"/>Agibiyoni anamuyankha kuti, “Ife tilibe ufulu woti nʼkulamula Sauli ndi banja lake kuti atipatse siliva kapena golide, tilibenso ufulu woti nʼkupha wina aliyense mu Israeli.”</para>
  <para style="p">Davide anafunsa, “Mukufuna ine ndikuchitireni chiyani?”</para>
  <para style="p">
    <verse number="5" style="v"/>Iwo anayankha mfumu kuti, “Tsono za munthu amene anatiwononga ndi kukonza chiwembu choti titheretu ndi kukhala wopanda malo mu Israeli, <verse number="6" style="v"/>mutipatse adzukulu ake aamuna asanu ndi awiri kuti tiwaphe ndi kuwapereka pamaso pa Yehova ku Gibeya wa Sauli, wosankhidwa wa Yehova.”</para>
  <para style="p">Choncho mfumu inati, “Ine ndidzakupatsani.”</para>
  <para style="p">
    <verse number="7" style="v"/>Koma mfumu inasunga Mefiboseti mwana wa Yonatani, mwana wa Sauli, chifukwa cha kulumbira kumene mfumu Davide ndi Yonatani mwana wa Sauli anachita pamaso pa Yehova. <verse number="8" style="v"/>Ndipo mfumu inatenga Arimoni ndi Mefiboseti, ana aamuna awiri a Rizipa, mwana wamkazi wa Ayiwa, amene anaberekera Sauli pamodzi ndi ana asanu a Merabi mwana wamkazi wa Sauli, amene anabereka Adirieli mwana wa Barizilai Mmeholati. <verse number="9" style="v"/>Iye anawapereka kwa anthu a ku Gibiyoni, amene anawapha nawayika pa phiri la Yehova. Onse asanu ndi awiri anafera limodzi. Iwo anaphedwa masiku oyamba kukolola barele.</para>
  <para style="p">
    <verse number="10" style="v"/>Rizipa mwana wamkazi wa Ayiwa anatenga chiguduli ndi kudziyalira pa mwala (pamene panali mitemboyo). Kuyambira nthawi yoyamba kukolola mpaka pamene mvula inayambanso kugwa, iye sanalole kuti mbalame zikhudze mitemboyo masana kapena nyama zakuthengo usiku. <verse number="11" style="v"/>Davide atawuzidwa zimene Rizipa mwana wamkazi wa Ayiwa, mzikazi wa Sauli anachita, <verse number="12" style="v"/>anapita kukatenga mafupa a Sauli ndi mwana wake Yonatani kwa anthu a ku Yabesi Giliyadi (iwo anawatenga mwamseri kuchoka pabwalo la ku Beti-Sani, kumene Afilisti anawapachika atapha Sauli ku Gilibowa). <verse number="13" style="v"/>Davide anakatenga mafupa a Sauli ndi mwana wake Yonatani kumeneko ndiponso mafupa otayidwa a amene anaphedwa nawasonkhanitsa pamodzi.</para>
  <para style="p">
    <verse number="14" style="v"/>Iwo anayika mafupa a Sauli ndi mwana wake Yonatani mʼmanda a Kisi abambo ake a Sauli ku Zera mʼdziko la Benjamini, ndipo anachita zonse zimene mfumu inalamula. Atachita zimenezi, Mulungu anayankha pemphero lopempherera dzikolo.</para>
  <para style="s1">Nkhondo ndi Afilisti</para>
  <para style="p">
    <verse number="15" style="v"/>Nthawi inanso panali nkhondo pakati pa Afilisti ndi Aisraeli, Davide anapita ndi ankhondo ake kukamenyana ndi Afilisti ndipo iye anatopa kwambiri. <verse number="16" style="v"/>Ndipo Isibi-Benobi, mmodzi mwa zidzukulu za Rafa, amene mkondo wake unkalemera makilogalamu atatu ndi theka ndipo analinso ndi lupanga latsopano, anati adzapha Davide. <verse number="17" style="v"/>Koma Abisai mwana wa Zeruya anabwera kudzapulumutsa Davide. Iye anamukantha Mfilisitiyo ndi kumupha. Pamenepo asilikali a Davide analumbira kwa iye kuti, “Inu simudzapita nafenso ku nkhondo, kuti nyale ya Israeli isadzazimitsidwe.”</para>
  <para style="p">
    <verse number="18" style="v"/>Patapita nthawi, panali nkhondo ina ndi Afilisti ku Gobu. Pa nthawi imeneyo Sibekai Mhusati anapha Safu, mmodzi mwa zidzukulu za Arefai.</para>
  <para style="p">
    <verse number="19" style="v"/>Pa nkhondo inanso ndi Afilisti ku Gobu, Elihanani mwana wa Yaare-Oregimu wa ku Betelehemu anapha Goliati Mgiti, amene anali ndi mkondo ngati ndodo yowombera nsalu.</para>
  <para style="p">
    <verse number="20" style="v"/>Pa nkhondo inanso imene inachitika ku Gati panali munthu wina wamtali kwambiri wa zala zisanu ndi chimodzi mʼmanja ndi mʼmapazi ndipo zonse pamodzi zinalipo 24. Iyenso anali chidzukulu cha Rafa. <verse number="21" style="v"/>Pamene iye ankanyoza Aisraeli, Yonatani mwana wa Simea, mʼbale wake wa Davide anamupha.</para>
  <para style="p">
    <verse number="22" style="v"/>Anthu anayi amenewa anali zidzukulu za Rafa ku Gati, ndipo onse anaphedwa ndi Davide ndi ankhondo ake.</para>
  <chapter number="22" style="c"/>
  <para style="s1">Nyimbo ya Mayamiko ya Davide</para>
  <para style="p">
    <verse number="1" style="v"/>Davide anayimbira Yehova nyimbo iyi pamene Yehovayo anamupulumutsa mʼdzanja la adani ake onse ndiponso mʼdzanja la Sauli. <verse number="2" style="v"/>Iye anati,</para>
  <para style="q1">“Yehova ndiye thanthwe langa, chitetezo changa ndi mpulumutsi wanga.</para>
  <para style="q2">
    <verse number="3" style="v"/>Mulungu wanga ndiye thanthwe langa, mʼmene ndimathawiramo,</para>
  <para style="q2">chishango changa ndi ndodo yachipulumutso changa.</para>
  <para style="q1">Iye ndi linga langa, pothawirapo panga ndi mpulumutsi wanga.</para>
  <para style="q2">Munandipulumutsa mʼmanja mwa anthu ankhanza.</para>
  <para style="b"/>
  <para style="q1">
    <verse number="4" style="v"/>“Ndimayitana Yehova amene ndi woyenera matamando,</para>
  <para style="q2">ndipo ndapulumutsidwa kwa adani anga.</para>
  <para style="b"/>
  <para style="q1">
    <verse number="5" style="v"/>“Mafunde a imfa anandizinga;</para>
  <para style="q2">mitsinje yothamanga yachiwonongeko inandiopsa kwambiri.</para>
  <para style="q1">
    <verse number="6" style="v"/>Anandimanga ndi zingwe za ku manda;</para>
  <para style="q2">misampha ya imfa inalimbana nane.</para>
  <para style="b"/>
  <para style="q1">
    <verse number="7" style="v"/>“Mʼmasautso anga ndinapemphera kwa Yehova;</para>
  <para style="q2">ndinapemphera kwa Mulungu wanga.</para>
  <para style="q1">Iye ali mʼnyumba yake, anamva mawu anga;</para>
  <para style="q2">kulira kwanga kunafika mʼmakutu ake.</para>
  <para style="b"/>
  <para style="q1">
    <verse number="8" style="v"/>“Dziko lapansi linanjenjemera ndi kuchita chivomerezi,</para>
  <para style="q2">maziko a miyamba anagwedezeka;</para>
  <para style="q2">ananjenjemera chifukwa Iye anakwiya.</para>
  <para style="q1">
    <verse number="9" style="v"/>Mʼmphuno mwake munatuluka utsi;</para>
  <para style="q2">moto wonyeketsa unatuluka mʼkamwa mwake,</para>
  <para style="q2">makala amoto anali lawilawi mʼkamwa mwake.</para>
  <para style="q1">
    <verse number="10" style="v"/>Iye anangʼamba thambo natsika pansi;</para>
  <para style="q2">pansi pa mapazi ake panali mitambo yakuda.</para>
  <para style="q1">
    <verse number="11" style="v"/>Iye anakwera pa Kerubi ndi kuwuluka;</para>
  <para style="q2">nawuluka ndi mphepo mwaliwiro.</para>
  <para style="q1">
    <verse number="12" style="v"/>Iye anapanga mdima kukhala chofunda chake,</para>
  <para style="q2">mitambo yakuda ya mlengalenga.</para>
  <para style="q1">
    <verse number="13" style="v"/>Mʼkuwala kumene kunali pamaso pake</para>
  <para style="q2">munkachokera makala amoto alawilawi.</para>
  <para style="q1">
    <verse number="14" style="v"/>Yehova anabangula kumwamba ngati bingu,</para>
  <para style="q2">mawu a Wammwambamwamba anamveka ponseponse.</para>
  <para style="q1">
    <verse number="15" style="v"/>Iye anaponya mivi yake, nabalalitsa adani ake,</para>
  <para style="q2">ndi zingʼaningʼani zake anawagonjetsa.</para>
  <para style="q1">
    <verse number="16" style="v"/>Zigwa za mʼnyanja zinaonekera poyera,</para>
  <para style="q2">ndipo maziko a dziko lapansi anakhala poyera,</para>
  <para style="q1">Yehova atabangula mwaukali,</para>
  <para style="q2">pamene mpweya wamphamvu unatuluka mʼmphuno mwake.</para>
  <para style="b"/>
  <para style="q1">
    <verse number="17" style="v"/>“Ali kumwamba, Iye anatambalitsa dzanja lake ndipo anandigwira;</para>
  <para style="q2">anandivuwula mʼmadzi ozama.</para>
  <para style="q1">
    <verse number="18" style="v"/>Anandipulumutsa kwa mdani wanga wamphamvu,</para>
  <para style="q2">adani anga amene anali amphamvu kuposa ine.</para>
  <para style="q1">
    <verse number="19" style="v"/>Adaniwo analimbana nane pamene ndinali pa mavuto,</para>
  <para style="q2">koma Yehova anali thandizo langa.</para>
  <para style="q1">
    <verse number="20" style="v"/>Iye anandipititsa kumalo otakasuka;</para>
  <para style="q2">anandipulumutsa chifukwa amakondwera nane.</para>
  <para style="b"/>
  <para style="q1">
    <verse number="21" style="v"/>“Yehova wandithandiza molingana ndi chilungamo changa;</para>
  <para style="q2">molingana ndi makhalidwe anga abwino, Iye wandipulumutsa.</para>
  <para style="q1">
    <verse number="22" style="v"/>Pakuti ine ndinatsata njira za Yehova;</para>
  <para style="q2">ndilibe mlandu wochoka pamaso pa Mulungu wanga.</para>
  <para style="q1">
    <verse number="23" style="v"/>Malamulo ake onse ali pamaso panga,</para>
  <para style="q2">sindinasiye malangizo ake.</para>
  <para style="q1">
    <verse number="24" style="v"/>Ndakhala moyo wosalakwa pamaso pake</para>
  <para style="q2">ndipo ndakhala ndi kupewa tchimo.</para>
  <para style="q1">
    <verse number="25" style="v"/>Yehova wandipatsa mphotho molingana ndi chilungamo changa,</para>
  <para style="q2">molingana ndi makhalidwe anga abwino pamaso pake.</para>
  <para style="b"/>
  <para style="q1">
    <verse number="26" style="v"/>“Kwa wokhulupirika, Inu mumaonetsa kukhulupirika kwanu,</para>
  <para style="q2">kwa anthu amakhalidwe abwino, Inu mumaonetsanso makhalidwe abwino,</para>
  <para style="q1">
    <verse number="27" style="v"/>Kwa woyera mtima, Inu mumaonetsa kuyera mtima kwanu,</para>
  <para style="q2">koma kwa anthu achinyengo mumaonetsanso kunyansidwa nawo.</para>
  <para style="q1">
    <verse number="28" style="v"/>Inu mumapulumutsa anthu odzichepetsa,</para>
  <para style="q2">koma maso anu amatsutsana ndi odzikuza ndipo mumawatsitsa.</para>
  <para style="q1">
    <verse number="29" style="v"/>Inu Yehova, ndinu nyale yanga;</para>
  <para style="q2">Yehova wasandutsa mdima wanga kukhala kuwunika.</para>
  <para style="q1">
    <verse number="30" style="v"/>Ndi thandizo lanu nditha kulimbana ndi gulu la ankhondo,</para>
  <para style="q2">ndi Mulungu wanga nditha kuchita zosatheka ndi munthu.</para>
  <para style="b"/>
  <para style="q1">
    <verse number="31" style="v"/>“Kunena za Mulungu, zochita zake ndi zangwiro;</para>
  <para style="q2">mawu a Yehova alibe cholakwika.</para>
  <para style="q1">Iye ndi chishango</para>
  <para style="q2">kwa onse amene amathawira kwa iye.</para>
  <para style="q1">
    <verse number="32" style="v"/>Mulungu wina ndi uti wofanana nanu Yehova?</para>
  <para style="q2">Ndipo ndani amene ndi Thanthwe kupatula Mulungu wathu?</para>
  <para style="q1">
    <verse number="33" style="v"/>Ndi Mulungu amene anandipatsa mphamvu</para>
  <para style="q2">ndi kulungamitsa njira yanga.</para>
  <para style="q1">
    <verse number="34" style="v"/>Iye amasandutsa mapazi anga kukhala ngati ambawala yayikazi;</para>
  <para style="q2">Iye amandithandiza kuyimirira pamwamba pa mapiri.</para>
  <para style="q1">
    <verse number="35" style="v"/>Iye amaphunzitsa manja anga kuchita nkhondo;</para>
  <para style="q2">manja anga amatha kuthyola uta wachitsulo.</para>
  <para style="q1">
    <verse number="36" style="v"/>Inu mundipatsa ine chishango chanu cha chigonjetso;</para>
  <para style="q2">mumawerama kuti mundikweze.</para>
  <para style="q1">
    <verse number="37" style="v"/>Inu mwalimbitsa njira yanga kuti ndiyende bwino,</para>
  <para style="q2">kuti mapazi anga asaterereke.</para>
  <para style="b"/>
  <para style="q1">
    <verse number="38" style="v"/>“Ine ndinathamangitsa adani anga ndi kuwakantha;</para>
  <para style="q2">sindinabwerere mpaka iwo atawonongedwa.</para>
  <para style="q1">
    <verse number="39" style="v"/>Ndinawakantha kotheratu, ndipo sanathe kudzukanso;</para>
  <para style="q2">Iwo anagwera pansi pa mapazi anga.</para>
  <para style="q1">
    <verse number="40" style="v"/>Inu munandipatsa ine mphamvu yochitira nkhondo;</para>
  <para style="q2">munagwaditsa adani anga pa mapazi anga.</para>
  <para style="q1">
    <verse number="41" style="v"/>Inu muchititsa kuti adani anga atembenuke ndi kuthawa;</para>
  <para style="q2">ndipo ndinawononga adani anga.</para>
  <para style="q1">
    <verse number="42" style="v"/>Iwo anafuwula kupempha thandizo, koma panalibe ndi mmodzi yemwe owapulumutsa.</para>
  <para style="q2">Analirira kwa Yehova, koma sanawayankhe.</para>
  <para style="q1">
    <verse number="43" style="v"/>Ine ndinawaperesa ngati fumbi la pa dziko lapansi;</para>
  <para style="q2">ndinawasinja ndipo ndinawapondaponda ngati matope a mʼmisewu.</para>
  <para style="b"/>
  <para style="q1">
    <verse number="44" style="v"/>“Inu mwandipulumutsa mʼmanja mwa mitundu ya anthu;</para>
  <para style="q2">Inu mwandisunga kuti ndikhale mtsogoleri wa anthu a mitundu ina.</para>
  <para style="q1">Anthu amene sindikuwadziwa ali pansi pa ulamuliro wanga.</para>
  <para style="q2">
    <verse number="45" style="v"/>Alendo amadzipereka okha pamaso panga;</para>
  <para style="q2">akangomva za ine, amandigonjera.</para>
  <para style="q1">
    <verse number="46" style="v"/>Iwo onse anataya mtima;</para>
  <para style="q2">anatuluka mʼmalinga awo akunjenjemera.</para>
  <para style="b"/>
  <para style="q1">
    <verse number="47" style="v"/>“Yehova ndi wamoyo! Litamandidwe Thanthwe langa.</para>
  <para style="q2">Akuzike Mulungu, Thanthwe, Mpulumutsi wanga!</para>
  <para style="q1">
    <verse number="48" style="v"/>Iye ndi Mulungu amene amabwezera chilango,</para>
  <para style="q2">amene amayika anthu a mitundu yonse pansi pa ulamuliro wanga,</para>
  <para style="q2">
    <verse number="49" style="v"/>amene amandimasula mʼmanja mwa adani anga.</para>
  <para style="q1">Inu munandikuza kuposa adani anga;</para>
  <para style="q2">munandilanditsa mʼmanja mwa anthu ankhanza.</para>
  <para style="q1">
    <verse number="50" style="v"/>Choncho ine ndidzakutamandani Inu Yehova, pakati pa anthu a mitundu ina;</para>
  <para style="q2">ndidzayimba nyimbo zotamanda dzina lanu.</para>
  <para style="b"/>
  <para style="q1">
    <verse number="51" style="v"/>“Iye amapereka chipambano chachikulu kwa mfumu yake,</para>
  <para style="q2">amaonetsa kukoma mtima kwa wodzozedwa wake,</para>
  <para style="q2">kwa Davide ndi zidzukulu zake kwamuyaya.”</para>
  <chapter number="23" style="c"/>
  <para style="s1">Mawu Otsiriza a Davide</para>
  <para style="p">
    <verse number="1" style="v"/>Nawa mawu otsiriza a Davide:</para>
  <para style="q1">“Mawu a Davide mwana wa Yese,</para>
  <para style="q2">mawu a munthu amene wakwezedwa ndi Wammwambamwamba,</para>
  <para style="q1">munthu wodzozedwa ndi Mulungu wa Yakobo,</para>
  <para style="q2">woyimba nyimbo za Israeli:</para>
  <para style="b"/>
  <para style="q1">
    <verse number="2" style="v"/>“Mzimu wa Yehova unayankhula kudzera mwa ine;</para>
  <para style="q2">mawu ake anali pakamwa panga.</para>
  <para style="q1">
    <verse number="3" style="v"/>Mulungu wa Israeli anayankhula,</para>
  <para style="q2">Thanthwe la Israeli linati kwa ine:</para>
  <para style="q1">‘Pamene munthu alamulira anthu mwachilungamo,</para>
  <para style="q2">pamene alamulira moopa Mulungu,</para>
  <para style="q1">
    <verse number="4" style="v"/>amakhala ngati kuwala kwa mmamawa,</para>
  <para style="q2">mmawa wopanda mitambo,</para>
  <para style="q1">monga kuwala pamene mvula yaleka kugwa</para>
  <para style="q2">imene imameretsa udzu mʼnthaka.’</para>
  <para style="b"/>
  <para style="q1">
    <verse number="5" style="v"/>“Kodi banja langa silolungama pamaso pa Mulungu?</para>
  <para style="q2">Kodi Iye sanachite pangano losatha ndi ine,</para>
  <para style="q2">lokonzedwa ndi lotetezedwa mbali zonse?</para>
  <para style="q1">Kodi sadzakwaniritsa chipulumutso changa,</para>
  <para style="q2">ndi kundipatsa chokhumba changa chilichonse?</para>
  <para style="q1">
    <verse number="6" style="v"/>Koma anthu oyipa ndiwo ayenera kutayidwa kunja ngati minga,</para>
  <para style="q2">imene sitengedwa ndi manja.</para>
  <para style="q1">
    <verse number="7" style="v"/>Aliyense amene wayikhudza mingayo</para>
  <para style="q2">amayidula pogwiritsa ntchito chigwandali kapena ndodo ya mkondo;</para>
  <para style="q2">nayitentha pa moto.”</para>
  <para style="s1">Ankhondo Otchuka a Davide</para>
  <para style="p">
    <verse number="8" style="v"/>Nawa mayina a ankhondo amphamvu a Davide:</para>
  <para style="p">Yosebu-Basebeti wa ku Takemoni mkulu wa atsogoleri a ankhondo atatu. Iye anapha ndi mkondo ankhondo 800 nthawi imodzi.</para>
  <para style="p">
    <verse number="9" style="v"/>Wotsatana naye anali Eliezara mwana wa Dodo Mwahohi. Monga mmodzi mwa ankhondo atatu amphamvu a Davide, iye anali ndi Davide pamene anazunza Afilisti amene anasonkhana ku Pasi-Damimu kuchita nkhondo. Kenaka ankhondo a Israeli anabwerera mʼmbuyo. <verse number="10" style="v"/>Koma iye anayima osasuntha ndipo anakantha Afilisti mpaka mkono wake unatopa ndipo unakanirira ku lupanga lake. Yehova anapereka chigonjetso chachikulu pa tsiku limenelo. Asilikali anabwerera kwa Eliezara, kukatenga katundu wa anthu ophedwa.</para>
  <para style="p">
    <verse number="11" style="v"/>Wotsatana naye anali Sama mwana wa Age Mharari. Pamene Afilisti anasonkhana pamalo pamene panali munda wa mphodza, ankhondo a Israeli anathawa Afilistiwo. <verse number="12" style="v"/>Koma Sama anayima pakati pa mundawo. Iye anawuteteza nakantha Afilistiwo ndipo Yehova anawapambanitsa koposa.</para>
  <para style="p">
    <verse number="13" style="v"/>Pa nthawi yokolola, atatu mwa atsogoleri makumi atatu anabwera kwa Davide ku phanga la Adulamu, pamene gulu la Afilisti linali litamanga misasa mʼchigwa cha Refaimu. <verse number="14" style="v"/>Nthawi imeneyo Davide anali mu linga, ndipo boma la Afilisti linali ku Betelehemu. <verse number="15" style="v"/>Davide analakalaka madzi ndipo anati, “Haa, pakanapezeka munthu wokanditungira madzi a mʼchitsime chomwe chili pafupi ndi chipata cha ku Betelehemu!” <verse number="16" style="v"/>Choncho anthu amphamvu atatuwa anadutsa mizere ya Afilisti, natunga madzi amene anali mʼchitsime chomwe chinali pafupi ndi chipata cha ku Betelehemu nabwera nawo kwa Davide. Koma iye anakana kumwa. Mʼmalo mwake anathira pansi pamaso pa Yehova. <verse number="17" style="v"/>Iye anati, “Inu Yehova, musalole kuti ine ndichite chinthu ichi! Kodi awa si magazi a anthu amene anayika miyoyo yawo pachiswe?” Ndipo Davide sanamwe madziwo.</para>
  <para style="p">Zimenezi ndi zimene anachita anthu amphamvu atatuwo.</para>
  <para style="p">
    <verse number="18" style="v"/>Abisai mʼbale wa Yowabu mwana wa Zeruya ndiye anali mtsogoleri wa anthu atatuwa. Iye anapha ndi mkondo ankhondo 300, choncho iyeyo anali wotchuka pakati pa anthu atatu aja. <verse number="19" style="v"/>Kodi iyeyo sanali wolemekezeka koposa? Iye anakhala mtsogoleri wawo ngakhale kuti sanali mʼgulu la anthu atatu aja.</para>
  <para style="p">
    <verse number="20" style="v"/>Benaya mwana wa Yehoyada wa ku Kabizeeli anali munthu wolimba mtima amene anachita zinthu zamphamvu. Iye anakantha ankhondo awiri otchuka a ku Mowabu. Tsiku lina kukuzizira kwambiri, iye analowa mʼdzenje ndi kuphamo mkango. <verse number="21" style="v"/>Ndipo iye anakanthanso Mwigupto wamkulu msinkhu. Ngakhale kuti Mwiguptoyo anali ndi mkondo mʼdzanja mwake, Benaya anapita kukamenyana naye ali ndi chibonga chokha mʼmanja. Iye analanda mkondo mʼdzanja la Mwiguptoyo ndi kumupha ndi mkondo wake womwe. <verse number="22" style="v"/>Izi ndi zamphamvu zimene Benaya mwana wa Yehoyada anachita. Iyeyo analinso wotchuka ngati anthu atatu amphamvu aja. <verse number="23" style="v"/>Iye ankalemekezedwa kuposa wina aliyense mwa anthu makumi atatu aja, koma sanali mʼgulu la anthu atatu aja. Ndipo Davide anamuyika kukhala woyangʼanira asilikali omuteteza.</para>
  <para style="b"/>
  <para style="li2">
    <verse number="24" style="v"/>Mʼgulu la anthu makumi atatu aja munalinso awa:</para>
  <para style="li3">Asaheli mʼbale wa Yowabu,</para>
  <para style="li3">Elihanani mwana wa Dodo wa ku Betelehemu,</para>
  <para style="li3">
    <verse number="25" style="v"/>Sama Mharodi,</para>
  <para style="li3">Elika Mherodi,</para>
  <para style="li3">
    <verse number="26" style="v"/>Helezi Mpaliti,</para>
  <para style="li3">Ira mwana wa Ikesi wa ku Tekowa,</para>
  <para style="li3">
    <verse number="27" style="v"/>Abiezeri wa ku Anatoti,</para>
  <para style="li3">Sibekai Mhusati,</para>
  <para style="li3">
    <verse number="28" style="v"/>Zalimoni Mwahohi,</para>
  <para style="li3">Maharai Mnetofa,</para>
  <para style="li3">
    <verse number="29" style="v"/>Heledi mwana wa Baana Mnetofa,</para>
  <para style="li3">Itai mwana wa Ribai wa ku Gibeya ku Benjamini,</para>
  <para style="li3">
    <verse number="30" style="v"/>Benaya Mpiratoni,</para>
  <para style="li3">Hidayi wa ku zigwa za Gaasi.</para>
  <para style="li3">
    <verse number="31" style="v"/>Abi-Aliboni Mwaribati,</para>
  <para style="li3">Azimaveti Mbarihumi,</para>
  <para style="li3">
    <verse number="32" style="v"/>Eliyahiba Msaaliboni,</para>
  <para style="li3">ana a Yaseni,</para>
  <para style="li3">Yonatani, <verse number="33" style="v"/>mwana wa Sama Mharari,</para>
  <para style="li3">Ahiamu mwana wa Sarari Mharari,</para>
  <para style="li3">
    <verse number="34" style="v"/>Elifeleti mwana wa Ahasibai Mmaakati,</para>
  <para style="li3">Eliamu mwana wa Ahitofele Mgiloni,</para>
  <para style="li3">
    <verse number="35" style="v"/>Heziro wa ku Karimeli,</para>
  <para style="li3">Paarai Mwaribi,</para>
  <para style="li3">
    <verse number="36" style="v"/>Igala mwana wa Natani wa ku Zoba,</para>
  <para style="li3">mwana wa Hagiri,</para>
  <para style="li3">
    <verse number="37" style="v"/>Zeleki Mwamoni,</para>
  <para style="li3">Naharai wa ku Beeroti, mnyamata wonyamula zida za Yowabu mwana wa Zeruya,</para>
  <para style="li3">
    <verse number="38" style="v"/>Ira Mwitiri,</para>
  <para style="li3">Garebu Mwitiri,</para>
  <para style="li3">
    <verse number="39" style="v"/>ndi Uriya Mhiti.</para>
  <para style="li2">Onse pamodzi analipo 37.</para>
  <chapter number="24" style="c"/>
  <para style="s1">Davide Awerenga Ankhondo</para>
  <para style="p">
    <verse number="1" style="v"/>Nthawi inanso Yehova anawakwiyira Aisraeli ndipo anawutsa mtima wa Davide kuti awavutitse ndipo anati, “Pita kawerenge Aisraeli ndi Ayuda.”</para>
  <para style="p">
    <verse number="2" style="v"/>Choncho mfumu inati kwa Yowabu pamodzi ndi atsogoleri a ankhondo amene anali nawo. “Pitani pakati pa mafuko onse a Israeli kuyambira ku Dani mpaka ku Beeriseba kuti mukawerenge anthu omenya nkhondo ndi cholinga choti ndidziwe chiwerengero chawo.”</para>
  <para style="p">
    <verse number="3" style="v"/>Koma Yowabu anayankha mfumu kuti, “Yehova Mulungu wanu achulukitse ankhondo anu kukhala miyandamiyanda, ndipo alole inu mbuye wanga mfumu mudzazione zimenezi. Koma nʼchifukwa chiyani inu mbuye wanga mfumu mukufuna kuchita zimenezi?”</para>
  <para style="p">
    <verse number="4" style="v"/>Komabe mawu a mfumu anapambana mawu a Yowabu ndi atsogoleri a ankhondo. Choncho anachoka pamaso pa mfumu kupita kukawerenga anthu omenya nkhondo mu Israeli.</para>
  <para style="p">
    <verse number="5" style="v"/>Atawoloka Yorodani, iwo anamanga misasa yawo pafupi ndi Aroeri kummwera kwa mzinda wa ku chigwa ndipo kenaka iwo anapita ku dziko la Gadi mpaka ku Yazeri. <verse number="6" style="v"/>Iwo anapita ku Giliyadi ndi ku chigwa cha Tahitimu Hodisi ndipo anapitirira mpaka ku Dani Yaani ndi madera ozungulira Sidoni. <verse number="7" style="v"/>Kenaka iwo anapita molunjika linga la ku Turo ndi ku mizinda yonse ya Ahivi ndi Akanaani. Pomaliza anapita ku Beeriseba ku Negevi wa ku Yuda.</para>
  <para style="p">
    <verse number="8" style="v"/>Atayendayenda mʼdziko lonse anabwerera ku Yerusalemu patapita miyezi isanu ndi inayi ndi masiku makumi awiri.</para>
  <para style="p">
    <verse number="9" style="v"/>Yowabu anapereka chiwerengero cha anthu ankhondo kwa mfumu: Mu Israeli munali anthu 800,000 amphamvu amene amadziwa kugwiritsa ntchito lupanga ndipo mu Yuda munali anthu 500,000.</para>
  <para style="p">
    <verse number="10" style="v"/>Davide anatsutsika mu mtima mwake atatha kuwerenga anthuwo ndipo anapemphera kwa Yehova kuti, “Ine ndachimwa kwambiri pa zimene ndachita. Tsono Yehova, ndikupempha kuti mukhululuke kulakwa kwa mtumiki wanu. Ine ndachita zopusa kwambiri.”</para>
  <para style="p">
    <verse number="11" style="v"/>Davide asanadzuke mmawa mwake mawu a Yehova anafika kwa mneneri Gadi, mlosi wa Davide kuti, <verse number="12" style="v"/>“Pita ukamuwuze Davide kuti, ‘Yehova akuti, Ine ndikukupatsa zinthu zitatu izi. Usankhepo chimodzi pa zimenezi choti ndikuchitire.’ ”</para>
  <para style="p">
    <verse number="13" style="v"/>Choncho Gadi anapita kwa Davide ndipo anati kwa iye, “Kodi mungakonde kuti mʼdziko mwanu mukhale njala kwa zaka zitatu? Kapena kuti mukhale mukuthawa adani anu kwa miyezi itatu? Kapena kuti mʼdziko muno mukhale mliri kwa masiku atatu? Tsopano, ganizirani bwino ndipo musankhe chomwe mudzamuyankhe amene wandituma.”</para>
  <para style="p">
    <verse number="14" style="v"/>Davide anati kwa Gadi, “Ine ndavutika kwambiri mu mtima mwanga. Ife atilange ndi Yehova pakuti chifundo chake ndi chachikulu, koma ndisalangidwe ndi anthu.”</para>
  <para style="p">
    <verse number="15" style="v"/>Choncho Yehova anabweretsa mliri pa Aisraeli, kuyambira mmawa mpaka pa nthawi imene anafuna mwini wake, ndipo unapha anthu 70,000 kuyambira ku Dani mpaka ku Beeriseba. <verse number="16" style="v"/>Pamene mngelo anatambasula dzanja lake kuti awononge Yerusalemu, Yehova anamva chisoni chifukwa cha zowawazo ndipo anati kwa mngelo amene ankawononga anthu uja, “Basi kwakwanira! Leka kuwononga.” Nthawi imeneyo mngelo wa Yehova anali atayima pamalo opunthira tirigu a Arauna Myebusi.</para>
  <para style="p">
    <verse number="17" style="v"/>Davide ataona mngelo amene ankakantha anthu uja, anati kwa Yehova, “Ine ndi amene ndachimwa. Ine mʼbusa ndiye ndachita zoyipa. Anthuwa ali ngati nkhosa zosalakwa. Kodi iwowa achita chiyani? Langani ineyo pamodzi ndi banja langa.”</para>
  <para style="s1">Davide Amanga Guwa la Nsembe</para>
  <para style="p">
    <verse number="18" style="v"/>Tsiku limenelo Gadi anapita kwa Davide ndi kukanena kuti, “Pitani kamangeni guwa lansembe la Yehova pamalo opunthira tirigu a Arauna Myebusi.” <verse number="19" style="v"/>Ndipo Davide anapita monga momwe Yehova anamulamulira kudzera mwa Gadi. <verse number="20" style="v"/>Arauna atayangʼana ndi kuona mfumu ndi anthu ake akubwera kumene kunali iye, iyeyo anatuluka ndi kuwerama pamaso pa mfumu mpaka nkhope yake kugunda pansi.</para>
  <para style="p">
    <verse number="21" style="v"/>Arauna anati, “Nʼchifukwa chiyani mbuye wanga mfumu mwabwera kwa mtumiki wanu?”</para>
  <para style="p">Davide anayankha kuti, “Kudzagula malo ako opunthira tirigu kuti ndimangire Yehova guwa lansembe kuti mliri uli pa anthuwa usiye.”</para>
  <para style="p">
    <verse number="22" style="v"/>Arauna anati kwa Davide, “Mbuye wanga mfumu mutenge chilichonse chimene chikukondweretseni ndi kuchipereka nsembe. Nazi ngʼombe zazimuna za nsembe yopsereza, nazi zopunthira tirigu ndi magoli angʼombe kuti zikhale nkhuni. <verse number="23" style="v"/>Inu mfumu, Arauna akupereka zonsezi kwa inu mfumu.” Arauna anatinso kwa iye, “Yehova Mulungu wanu akuvomerezeni.”</para>
  <para style="p">
    <verse number="24" style="v"/>Koma mfumu inayankha Arauna kuti, “Ayi, Ine ndikunenetsa kuti ndikulipira. Sindidzapereka kwa Yehova Mulungu wanga nsembe yopsereza imene sindinavutikire.”</para>
  <para style="p">Kotero Davide anagula malo wopunthira tiriguwo ndi ngʼombe ndipo anapereka kwa Araunayo masekeli asiliva makumi asanu. <verse number="25" style="v"/>Davide anamanga guwa lansembe la Yehova pamenepo ndipo anaperekapo nsembe zopsereza ndi nsembe zachiyanjano. Ndipo Yehova anayankha pempherolo mʼmalo mwa dziko lonse, ndipo mliri unatha pa Aisraeli.</para>
</usx>
