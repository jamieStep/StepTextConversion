<?xml version="1.0" encoding="UTF-8"?>
<usx version="2.6">
  <book code="EXO" style="id">- The Word of God in Contemporary Chichewa (Mawu a Mulungu mu Chichewa Chalero)</book>
  <para style="rem">Copyright © 2002, 2016 Biblica, Inc.</para>
  <para style="h">EKSODO</para>
  <para style="toc1">Eksodo</para>
  <para style="toc2">Eksodo</para>
  <para style="toc3">Ekso</para>
  <para style="mt1">Eksodo</para>
  <chapter number="1" style="c"/>
  <para style="s1">Aisraeli Azunzidwa ku Igupto</para>
  <para style="p">
    <verse number="1" style="v"/>Awa ndi mayina a ana a Israeli amene anapita ku Igupto pamodzi ndi Yakobo abambo awo, aliyense ndi banja lake: <verse number="2" style="v"/>Rubeni, Simeoni, Levi, Yuda; <verse number="3" style="v"/>Isakara, Zebuloni, Benjamini; <verse number="4" style="v"/>Dani, Nafutali; Gadi ndi Aseri. <verse number="5" style="v"/>Anthu onse obadwa mwa Yakobo analipo 70. Yosefe nʼkuti ali kale ku Igupto.</para>
  <para style="p">
    <verse number="6" style="v"/>Tsono Yosefe ndi abale ake onse ndiponso mʼbado wawo wonse anamwalira. <verse number="7" style="v"/>Koma Aisraeli anaberekana ndi kuchuluka kwambiri nakhala amphamvu kwambiri, kotero kuti anadzaza dzikolo.</para>
  <para style="p">
    <verse number="8" style="v"/>Pambuyo pake mfumu yatsopano imene sinkamudziwa Yosefe, inayamba kulamulira dziko la Igupto. <verse number="9" style="v"/>Iyo inati kwa anthu ake, “Taonani, Aisraeli achuluka ndipo ndi amphamvu kwambiri kuposa ife. <verse number="10" style="v"/>Tiyeni tiwachenjerere. Tikapanda kutero adzachuluka kuposa ife, ndipo ngati kutakhala nkhondo, adzadziphatika kwa adani athu nadzamenyana nafe, kenaka nʼkudzachoka mʼdziko muno.”</para>
  <para style="p">
    <verse number="11" style="v"/>Kotero anayika akapitawo kuti aziwazunza ndi kuwagwiritsa ntchito yolemetsa mokakamiza. Iwo anamangira Farao mizinda ya Pitomu ndi Ramesesi kumene ankasungirako chakudya. <verse number="12" style="v"/>Koma pamene ankawazunza kwambiri, Aisraeli ndiye ankachulukirachulukira mpaka kubalalikira mʼdziko lonse. Kotero Aigupto anayamba kuopa Aisraeliwo <verse number="13" style="v"/>ndipo anawagwiritsa ntchito mwankhanza kwambiri. <verse number="14" style="v"/>Aigupto anachititsa moyo wa Aisraeli kukhala owawa kwambiri powagwiritsa ntchito yakalavulagaga yowumba njerwa ndi kuponda dothi lomangira, pamodzi ndi ntchito zina zosiyanasiyana zamʼminda. Iwo anakakamiza Aisraeli mwankhanza kuti agwire ntchito yowawayi.</para>
  <para style="s1">Azamba Akana Kumvera Mfumu</para>
  <para style="p">
    <verse number="15" style="v"/>Mfumu ya Igupto inati kwa azamba a Chihebri omwe mayina awo anali Sifira ndi Puwa, <verse number="16" style="v"/>“Mukamathandiza amayi a Chihebri pa mwala wochirira, muzionetsetsa kuti akabadwa mwana wamwamuna muzipha, koma akakhala wamkazi muzimuleka akhale ndi moyo.” <verse number="17" style="v"/>Koma azambawo ankaopa Mulungu ndipo sanachite zimene mfumu ya Igupto inawawuza kuti achite. Iwo analeka ana aamuna kuti akhale ndi moyo. <verse number="18" style="v"/>Kenaka mfumu ya Igupto inayitanitsa azamba aja ndi kuwafunsa kuti, “Chifukwa chiyani mwachita zimenezi? Bwanji mwasiya ana aamuna kuti akhale ndi moyo?”</para>
  <para style="p">
    <verse number="19" style="v"/>Azambawo anamuyankha Farao kuti, “Amayi a Chihebri sali ngati amayi a Chiigupto; Iwo ndi amphamvu ndipo amachira azamba asanafike.”</para>
  <para style="p">
    <verse number="20" style="v"/>Kotero Mulungu anawakomera mtima azambawo, ndipo Aisraeli anapitirirabe kuchulukana nakhala amphamvu kwambiri. <verse number="21" style="v"/>Pakuti azambawo ankaopa Mulungu, Iye anawapatsa mabanja awoawo.</para>
  <para style="p">
    <verse number="22" style="v"/>Pamenepo Farao analamulira anthu ake onse kuti, “Mwana wamwamuna aliyense akabadwa, mukamuponye mu mtsinje wa Nailo, koma wamkazi mulekeni akhale ndi moyo.”</para>
  <chapter number="2" style="c"/>
  <para style="s1">Kubadwa kwa Mose</para>
  <para style="p">
    <verse number="1" style="v"/>Ndipo munthu wina wa fuko la Levi anakwatira mkazi wa fuko lomwelo. <verse number="2" style="v"/>Mkaziyo anatenga pathupi ndipo anabereka mwana wamwamuna. Ataona kuti mwanayo anali wokongola, anamubisa kwa miyezi itatu. <verse number="3" style="v"/>Koma mwanayo atafika pa msinkhu woti sakanathanso kubisidwa, amayi ake anatenga kadengu kopangidwa ndi bango nakamata phula. Kenaka anayika mwanayo mʼmenemo ndi kukamuyika pa mabango mu mtsinje wa Nailo. <verse number="4" style="v"/>Mlongo wake wa mwanayo anayima pataliko kuti aone chimene chidzamuchitikira mwanayo.</para>
  <para style="p">
    <verse number="5" style="v"/>Mwana wamkazi wa Farao anapita ku mtsinje wa Nailo kukasamba ndipo adzakazi ake ankayenda mʼmbali mwa mtsinjewo. Tsono mwana wa Farao uja anaona kadenguko pakati pa mabango ndipo anatuma mdzakazi wake kuti akakatenge. <verse number="6" style="v"/>Iye atavundukula anaona mwana wamwamuna akungolira. Iye anamva naye chisoni mwana uja, nati, “Ameneyu ndi mmodzi mwa ana a Chihebri.”</para>
  <para style="p">
    <verse number="7" style="v"/>Kenaka mlongo wake wa mwanayo anafunsa mwana wa Farao kuti, “Ndingapite kukakupezerani mmodzi mwa amayi a Chihebri kuti azikakulererani mwanayu?”</para>
  <para style="p">
    <verse number="8" style="v"/>Iye anayankha kuti, “Inde, pita.” Ndipo mtsikanayo anapita nakayitana amayi a mwanayo. <verse number="9" style="v"/>Mwana wa Farao anati, “Tengani mwanayu mukandilerere, ndidzakulipirani.” Mayiyo anatenga mwanayo kukamulera. <verse number="10" style="v"/>Mwanayo atakula anakamupereka kwa mwana wa Farao ndipo anakhala mwana wake. Iye anamutcha dzina lake Mose, popeza anati, “Ndinamuvuwula mʼmadzi.”</para>
  <para style="s1">Mose Athawira ku Midiyani</para>
  <para style="p">
    <verse number="11" style="v"/>Tsiku lina, Mose atakula, anapita kumene kunali anthu a mtundu wake ndipo anawaona akugwira ntchito yowawa. Iye anaona Mwigupto akumenya Mhebri, mmodzi mwa anthu a mtundu wake. <verse number="12" style="v"/>Atayangʼana uku ndi uku, naona kuti panalibe wina aliyense, Mose anamupha Mwiguptoyo ndipo anamukwirira mu mchenga. <verse number="13" style="v"/>Mmawa mwake Mose anapita ndipo anaona anthu awiri a Chihebri akumenyana. Iye anafunsa amene anali wolakwa kuti, “Chifukwa chiyani ukumenya Mhebri mnzako?”</para>
  <para style="p">
    <verse number="14" style="v"/>Munthu uja anati, “Kodi ndani anakuyika kuti ukhale wotilamulira ndi wotiweruza? Kodi ukufuna kundipha monga momwe unaphera Mwigupto uja?” Mose anachita mantha ndipo anati mu mtima mwake, “Chimene ndinachita chija chadziwika.”</para>
  <para style="p">
    <verse number="15" style="v"/>Farao atamva zimenezi anafuna kuti aphe Mose, koma Mose anathawa ndipo anapita kukakhala ku Midiyani. Ali kumeneko, tsiku lina anakhala pansi pafupi ndi chitsime. <verse number="16" style="v"/>Wansembe wa ku Midiyaniko anali ndi ana aakazi asanu ndi awiri. Iwowa anabwera kudzatunga madzi ndi kudzaza mu zomwera kuti amwetse nkhosa za abambo awo. <verse number="17" style="v"/>Koma kunabwera abusa ena amene anathamangitsa atsikana aja. Ndiye Mose anayimirira nawathandiza atsikana aja ndi kumwetsa nkhosa zawo.</para>
  <para style="p">
    <verse number="18" style="v"/>Atsikana aja atabwerera kwa abambo awo Reueli, iye anawafunsa kuti, “Chifukwa chiyani lero mwabwera msanga?”</para>
  <para style="p">
    <verse number="19" style="v"/>Atsikanawo anayankha kuti, “Mwigupto wina ndiye watilanditsa kwa abusa. Ndiponso anatitungira madzi ndi kumwetsa ziweto zathu.”</para>
  <para style="p">
    <verse number="20" style="v"/>Tsono Reueli anafunsa ana ake kuti, “Ndiye ali kuti munthuyo? Chifukwa chiyani mwamusiya? Kamuyitaneni kuti adzadye.”</para>
  <para style="p">
    <verse number="21" style="v"/>Mose anavomera kukhala ndi Reueli, ndipo anamupatsa Zipora kuti akhale mkazi wake. <verse number="22" style="v"/>Zipora anabereka mwana wa mwamuna amene Mose anamutcha Geresomu, popeza anati, “Ndakhala mlendo mʼdziko la eni.”</para>
  <para style="p">
    <verse number="23" style="v"/>Nthawi yonseyo nʼkuti ana a Israeli akulira chifukwa cha ukapolo wawo uja. Iwo anafuwula kupempha thandizo, ndipo kulira kwawoko kunafika kwa Mulungu. <verse number="24" style="v"/>Mulungu anamva kubuwula kwawo ndipo anakumbukira pangano lake ndi Abrahamu, Isake ndi Yakobo. <verse number="25" style="v"/>Mulungu ataona Aisraeli aja ndi masautso awo, Iye anawamvera chifundo.</para>
  <chapter number="3" style="c"/>
  <para style="s1">Kuyitanidwa kwa Mose pa Chitsamba Choyaka Moto</para>
  <para style="p">
    <verse number="1" style="v"/>Tsono Mose amaweta ziweto za mpongozi wake Yetero, wansembe uja wa ku Midiyani. Tsiku lina iye anazitsogolera kupita ku chipululu ndipo anafika ku phiri la Mulungu lotchedwa Horebu. <verse number="2" style="v"/>Kumeneko mngelo wa Yehova anaonekera kwa iye mʼmalawi amoto mʼchitsamba. Mose anaona kuti ngakhale chitsambacho chimayaka koma sichimanyeka. <verse number="3" style="v"/>Tsono Mose anati mu mtima mwake, “Ine ndipita komweko ndikaone zodabwitsazi, chitsamba sichikunyeka chifukwa chiyani?”</para>
  <para style="p">
    <verse number="4" style="v"/>Yehova ataona kuti Mose anapatuka kuti adzaonetsetse, Mulungu anamuyitana Mose kuchokera mʼchitsambamo nati, “Mose! Mose!”</para>
  <para style="p">Ndipo anayankha, “Wawa.”</para>
  <para style="p">
    <verse number="5" style="v"/>Mulungu anati, “Usayandikire kuno. Vula nsapato zako, pakuti malo amene wayimapo ndi opatulika.” <verse number="6" style="v"/>Mulungu anati, “Ine ndine Mulungu wa makolo ako, Mulungu wa Abrahamu, Mulungu wa Isake, ndi Mulungu wa Yakobo.” Atamva zimenezi, Mose anaphimba nkhope yake chifukwa anaopa kuona Mulungu.</para>
  <para style="p">
    <verse number="7" style="v"/>Yehova anati, “Ine ndaona ndithu mazunzo a anthu anga amene ali ku Igupto. Ndamva kulira kwawo chifukwa cha anthu amene akuwapsinja, ndipo ndakhudzidwa ndi masautso awo. <verse number="8" style="v"/>Choncho ndabwera kuti ndiwapulumutse mʼdzanja la Aigupto, kuwatulutsa mʼdzikolo ndi kukawalowetsa mʼdziko labwino ndi lalikulu, dziko loyenda mkaka ndi uchi, kwawo kwa Akanaani, Ahiti, Aamori, Aperezi, Ahivi ndi Ayebusi. <verse number="9" style="v"/>Ine ndamva ndithu kulira kwa Aisraeli, ndipo ndaona mmene Aigupto akuwazunzira. <verse number="10" style="v"/>Kotero tsopano, pita. Ine ndikukutuma kwa Farao kuti ukatulutse anthu anga, Aisraeli mʼdziko la Igupto.”</para>
  <para style="p">
    <verse number="11" style="v"/>Koma Mose anafunsa Mulungu, “Ine ndine yani kuti ndipite kwa Farao ndi kukatulutsa Aisraeli mʼdziko la Igupto?”</para>
  <para style="p">
    <verse number="12" style="v"/>Ndipo Mulungu anati, “Ine ndidzakhala nawe, ndipo ichi chidzakhala chizindikiro kwa iwe kuti ndine amene ndakutuma; Ukadzatulutsa anthu anga mʼdziko la Igupto, udzapembedza Mulungu pa phiri lino.”</para>
  <para style="p">
    <verse number="13" style="v"/>Mose anati kwa Mulungu, “Ngati ndipita kwa Aisraeli ndi kukawawuza kuti, ‘Mulungu wa makolo anu wandituma kwa inu,’ ndipo iwo nʼkukandifunsa kuti ‘Dzina lake ndi ndani?’ Tsono ine ndikawawuze chiyani?”</para>
  <para style="p">
    <verse number="14" style="v"/>Mulungu anati kwa Mose, “NDINE AMENE NDILI. Izi ndi zimene ukanene kwa Aisraeli: ‘NDINE wandituma kwa inu.’ ”</para>
  <para style="p">
    <verse number="15" style="v"/>Mulungu anatinso kwa Mose, “Ukanene kwa Aisraeli kuti ‘Yehova, Mulungu wa makolo anu, Mulungu wa Abrahamu, Mulungu wa Isake, ndi Mulungu wa Yakobo, wandituma kwa inu.’ Ili ndilo dzina langa mpaka muyaya, ndipo mibado ya mʼtsogolomo izidzanditchula ndi dzina limeneli.</para>
  <para style="p">
    <verse number="16" style="v"/>“Pita, ukawasonkhanitse akuluakulu a Israeli ndipo ukati kwa iwo, ‘Yehova, Mulungu wa makolo anu, Mulungu wa Abrahamu, Isake ndi Yakobo, anandionekera ndipo akuti Iye wadzakuyenderani ndipo waona mmene Aigupto akukuzunzirani. <verse number="17" style="v"/>Choncho wanenetsa kuti adzakutulutsani mʼdziko la Igupto, dziko la masautsoli kupita ku dziko la Akanaani, Ahiti, Aamori Aperezi, Ahivi ndi Ayebusi, dziko loyenda mkaka ndi uchi.’</para>
  <para style="p">
    <verse number="18" style="v"/>“Akuluakulu a Israeli akakumvera. Kenaka iwe ndi akuluakuluwo mukapite kwa mfumu ya Igupto ndipo mukanene kuti, ‘Yehova, Mulungu wa Ahebri, wakumana nafe. Tsono tikukupemphani kuti mutilole tipite pa ulendo wa masiku atatu mʼchipululu kuti tikapereke nsembe kwa Yehova Mulungu wathu.’ <verse number="19" style="v"/>Koma Ine ndikudziwa kuti mfumu ya Igupto sikakulolani kuti mupite pokhapokha Ine nditayikakamiza. <verse number="20" style="v"/>Tsono Ine ndidzatambasula dzanja langa ndi kukantha Aigupto ndi zodabwitsa zanga zimene ndidzazichita pakati pawo. Zikadzatha izi, Iye adzakulolani kuti mupite.</para>
  <para style="p">
    <verse number="21" style="v"/>“Ndipo ine ndidzafewetsa mtima wa Aigupto pa anthu anga, kotero kuti mukadzatuluka simudzapita wopanda kanthu. <verse number="22" style="v"/>Mkazi aliyense adzapemphe Mwigupto woyandikana naye ndiponso mkazi amene akukhala mʼnyumba yake, kuti amupatse ziwiya za siliva ndi golide ndiponso zovala zimene mudzaveka ana anu aamuna ndi aakazi. Ndipo potero mudzawalanda zonse Aiguptowo.”</para>
  <chapter number="4" style="c"/>
  <para style="s1">Mulungu Apatsa Mose Mphamvu Zochita Zodabwitsa</para>
  <para style="p">
    <verse number="1" style="v"/>Mose anayankha, “Aisraeliwo sakandikhulupirira ndipo sakandimvera. Iwowo adzati, ‘Yehova sanakuonekere iwe.’ ”</para>
  <para style="p">
    <verse number="2" style="v"/>Ndipo Yehova anamufunsa nati, “Nʼchiyani chili mʼdzanja lakolo?”</para>
  <para style="p">Mose anayankha kuti, “Ndodo.”</para>
  <para style="p">
    <verse number="3" style="v"/>Yehova anati, “Tayiponya pansi.”</para>
  <para style="p">Mose anayiponya pansi ndipo inasanduka njoka ndipo anayithawa. <verse number="4" style="v"/>Kenaka Yehova anati kwa iye, “Igwire mtchira.” Ndipo Mose anayigwira mchira njokayo ndipo inasandukanso ndodo mʼdzanja lake. <verse number="5" style="v"/>Yehova anati, “Ukachite zimenezi ndipo akakukhulupirira kuti Yehova, Mulungu wa makolo awo, Mulungu wa Abrahamu, Mulungu wa Isake ndi Mulungu wa Yakobo, wakuonekera iwe.”</para>
  <para style="p">
    <verse number="6" style="v"/>Yehova anatinso, “Pisa dzanja lako mʼmalaya akowo.” Choncho Mose anapisa dzanja lake mʼmalaya ake ndipo pamene analitulutsa, linali la khate kuchita kuti mbuu ngati ufa.</para>
  <para style="p">
    <verse number="7" style="v"/>Yehova anati, “Tsopano pisanso dzanja lako mʼmalaya.” Mose anapisanso dzanja lakelo mʼmalaya ake ndipo atalitulutsa, linali labwinobwino, ngati thupi lake lonse.</para>
  <para style="p">
    <verse number="8" style="v"/>Tsono Yehova anati “Akakapanda kukukhulupirira, osalabadira chozizwitsa choyambacho, akakhulupirira ndithu chifukwa cha chozizwitsa chachiwiricho. <verse number="9" style="v"/>Koma ngati sakakhulupirira zizindikiro ziwiri izi kapena kukumvera, ukatunge madzi a mu mtsinje wa Nailo ndi kuwathira pa mtunda powuma ndipo madziwo adzasanduka magazi.”</para>
  <para style="p">
    <verse number="10" style="v"/>Mose anati kwa Yehova, “Chonde Ambuye, chikhalire ine ndakhala munthu wosatha kuyankhula bwino. Ngakhale tsopano pamene mukundiyankhula, lilime langa ndi lolemera. Ndine wachibwibwi.”</para>
  <para style="p">
    <verse number="11" style="v"/>Yehova anati kwa iye, “Kodi anapatsa munthu pakamwa ndani? Ndani amasandutsa munthu kuti akhale wosayankhula kapena wosamva? Ndani amapanga munthu kukhala wopenya kapena wosaona? Kodi si Ine Yehova? <verse number="12" style="v"/>Tsopano pita, Ine ndidzakuthandiza kuyankhula ndipo ndidzakulangiza zoti ukanene.”</para>
  <para style="p">
    <verse number="13" style="v"/>Koma Mose anati, “Chonde Ambuye, pepani, tumani wina kuti akachite zimenezi.”</para>
  <para style="p">
    <verse number="14" style="v"/>Kenaka Yehova anamupsera mtima Mose ndipo anati, “Kodi suli ndi mʼbale wako Aaroni wa fuko la Levi? Ine ndikudziwa kuti iye amayankhula bwino. Iye wanyamuka kale kudzakumana nawe ndipo adzasangalala akadzakuona. <verse number="15" style="v"/>Iwe udzayankhula naye ndi kumuwuza mawu oti akanene. Ine ndidzakuthandizani kuyankhula nonse awirinu ndi kukulangizani zoti mukachite. <verse number="16" style="v"/>Iye akayankhula kwa anthu mʼmalo mwako. Iye adzakhala wokuyankhulira ndipo iweyo udzakhala ngati Mulungu kwa iye. <verse number="17" style="v"/>Koma utenge ndodo imene ili mʼdzanja lakoyo kuti ukachite nayo zizindikiro zozizwitsa.”</para>
  <para style="s1">Mose Abwerera ku Igupto</para>
  <para style="p">
    <verse number="18" style="v"/>Tsono Mose anabwerera kwa Yetero, mpongozi wake ndipo anati kwa Iye, “Chonde ndiloleni kuti ndibwerere ku Igupto kwa anthu anga kuti ndikaone ngati ali moyo.”</para>
  <para style="p">Yeteri anati, “Pitani mu mtendere.”</para>
  <para style="p">
    <verse number="19" style="v"/>Nthawiyi Yehova anali atamuwuza kale Mose ku Midiyani kuti, “Bwerera ku Igupto, pakuti anthu onse amene amafuna kukupha aja anamwalira.” <verse number="20" style="v"/>Kotero Mose anatenga mkazi wake ndi ana ake aamuna, ndipo anawakweza pa bulu nayamba ulendo wobwerera ku Igupto. Ndipo anatenga ndodo ya Mulungu ija mʼdzanja lake.</para>
  <para style="p">
    <verse number="21" style="v"/>Yehova anati kwa Mose, “Ukaonetsetse kuti wachita pamaso pa Farao zodabwitsa zonse zimene ndayika mphamvu mwa iwe kuti ukachite. Koma Ine ndidzawumitsa mtima wake kotero kuti sadzalola anthuwo kuti apite. <verse number="22" style="v"/>Ndipo iwe ukati kwa Farao, ‘Yehova akuti, Israeli ali ngati mwana wanga wachisamba.’ <verse number="23" style="v"/>Choncho ndikuti, ‘Mulole mwana wanga apite kuti akandipembedze. Koma ngati ukana, Ine ndidzapha mwana wako wachisamba.’ ”</para>
  <para style="p">
    <verse number="24" style="v"/>Pambuyo pake Mose ali mʼnjira, pamalo wogona, Yehova anakumana naye, ndipo anafuna kumupha. <verse number="25" style="v"/>Koma Zipora anatenga mwala wakuthwa nachita mdulidwe mwana wake ndipo khungulo analikhudzitsa pa mapazi a Mose. Iye anati “Zoonadi, kwa ine ndiwe mkwati wamagazi.” <verse number="26" style="v"/>Choncho Yehova anamuleka Mose wosamupha. Pa nthawiyo, Zipora anati, “Mkwati wa magazi,” ponena za mdulidwe.</para>
  <para style="p">
    <verse number="27" style="v"/>Yehova anati kwa Aaroni, “Pita ku chipululu ukakumane ndi Mose.” Iye anapitadi nakakumana ndi Mose pa phiri la Mulungu namupsompsona. <verse number="28" style="v"/>Kenaka Mose anamufotokozera Aaroni chilichonse chimene Yehova anamutuma kuti akanene. Anamufotokozera za zizindikiro zozizwitsa zimene anamulamulira kuti akazichite.</para>
  <para style="p">
    <verse number="29" style="v"/>Mose ndi Aaroni anapita kukasonkhanitsa pamodzi akuluakulu onse a Aisraeli. <verse number="30" style="v"/>Ndipo Aaroni anawafotokozera zonse zimene Yehova ananena kwa Mose. Anachita zizindikirozo pamaso pa anthu onse, <verse number="31" style="v"/>ndipo anakhulupirira. Iwo atamva kuti Yehova anadzawayendera ndi kuti waona mmene akuzunzikira, anaweramitsa mitu pansi napembedza.</para>
  <chapter number="5" style="c"/>
  <para style="s1">Mose Akumana ndi Farao</para>
  <para style="p">
    <verse number="1" style="v"/>Zitachitika izi, Mose ndi Aaroni anapita kwa Farao ndipo anati, “Yehova Mulungu wa Israeli akuti, ‘Aloleni anthu anga apite, kuti akachite chikondwerero cha Ine mʼchipululu.’ ”</para>
  <para style="p">
    <verse number="2" style="v"/>Koma Farao anati, “Yehova ndani kuti ine ndimumvere ndi kulola Aisraeli kuti apite? Ine Yehova sindikumudziwa ndipo sindilola kuti Aisraeli apite.”</para>
  <para style="p">
    <verse number="3" style="v"/>Ndipo iwo anati, “Mulungu wa Ahebri anakumana nafe. Chonde tiloleni tipite ulendo wa masiku atatu ku chipululu kuti tikapereke nsembe kwa Yehova Mulungu wathu, ngati sititero iye adzatipweteka ndi miliri kapena lupanga.”</para>
  <para style="p">
    <verse number="4" style="v"/>Koma mfumu ya Igupto inati, “Mose ndi Aaroni, chifukwa chiyani mukuchititsa anthuwa kuti asagwire ntchito zawo? Bwererani ku ntchito zanu!” <verse number="5" style="v"/>Ndiponso Farao anati, “Taonani, anthuwa mʼdziko muno alipo ochuluka, ndipo inu mukuwaletsa kugwira ntchito.”</para>
  <para style="s1">Njerwa Zopanda Udzu</para>
  <para style="p">
    <verse number="6" style="v"/>Pa tsiku lomwelo Farao analamulira akapitawo a thangata ndi anzawo a Chiisraeli amene ankayangʼanira anthu kuti <verse number="7" style="v"/>“Inu musawapatsenso udzu wopangira njerwa monga mumachitira kale, iwo azipita ndi kukatenga udzu wawo. <verse number="8" style="v"/>Koma musawachepetsere chiwerengero cha njerwa chomwe munawalamulira kale kuti aziwumba. Iwowa ndi aulesi. Nʼchifukwa chake akulira kuti, ‘Tiloleni tipite tikapereke nsembe kwa Mulungu wathu.’ <verse number="9" style="v"/>Muwakhawulitse ndi ntchito anthu amenewa kuti azitanganidwa, asakhale ndi mpata omvera zabodza.”</para>
  <para style="p">
    <verse number="10" style="v"/>Choncho akapitawo a thangata ndi anzawo a Chiisraeli amene ankayangʼanira anthu anapita kwa anthu aja nati, “ ‘Farao akuti sadzakupatsaninso udzu. <verse number="11" style="v"/>Mʼmalo mwake mupite mukadzimwetere udzu kulikonse kumene mungawupeze. Komabe ntchito yanu sichepetsedwa.’ ” <verse number="12" style="v"/>Kotero anthuwo anamwazikana mʼdziko lonse la Igupto kukamweta udzu. <verse number="13" style="v"/>Akapitawo a thangata aja anawafulumiza anthu aja nati, “Malizani kugwira ntchito yanu ya tsiku ndi tsiku monga mmene zinalili pamene munkapatsidwa udzu.” <verse number="14" style="v"/>Akapitawo a thangata a Farao ankawamenya oyangʼanira anzawo a Chiisraeli aja nawapanikiza kuti, “Chifukwa chiyani lero simunawumbe chiwerengero chovomerezeka cha njerwa monga chakale chija?”</para>
  <para style="p">
    <verse number="15" style="v"/>Pamenepo oyangʼanira anzawo a Chiisraeli aja anapita kukadandaula kwa Farao kuti, “Chifukwa chiyani mwachitira antchito anu zotere? <verse number="16" style="v"/>Antchito anu sakupatsidwa udzu, komabe akutiwuza kuti, ‘Umbani njerwa!’ Antchito anu akumenyedwa, koma cholakwa sichili ndi anthu anu.”</para>
  <para style="p">
    <verse number="17" style="v"/>Farao anati, “Ulesi, inu ndinu alesi! Nʼchifukwa chake mukumanena kuti, ‘Mutilole tipite kukapereka nsembe kwa Yehova.’ <verse number="18" style="v"/>Pitani tsopano kuntchito. Simudzapatsidwanso udzu komabe muyenera kuwumba muyeso wanu wovomerezeka wa njerwa.”</para>
  <para style="p">
    <verse number="19" style="v"/>Oyangʼanira anzawo a Chiisraeli anazindikira kuti ali pa mavuto pamene anawuzidwa kuti, “Musachepetse chiwerengero cha njerwa chimene muyenera kuwumba tsiku lililonse.” <verse number="20" style="v"/>Atachoka pamaso pa Farao, anakumana ndi Mose ndi Aaroni akuwadikira, <verse number="21" style="v"/>ndipo iwo anati, “Yehova akupenyeni ndi kukuweruzani popeza mwachititsa Farao ndi nduna zake kuti anyansidwe nafe ndipo mwayika lupanga mʼmanja mwawo kuti atiphe.”</para>
  <para style="s1">Mulungu Alonjeza Chipulumutso</para>
  <para style="p">
    <verse number="22" style="v"/>Mose anabwerera kwa Yehova ndipo anati, “Chonde Ambuye, chifukwa chiyani mukuzunza anthu anu? Kodi munanditumira zimenezi? <verse number="23" style="v"/>Chipitireni changa kwa Farao kukamuyankhula mʼdzina lanu, iye wakhala akuzunza anthuwa, ndipo inu simunawapulumutse konse anthu anu.”</para>
  <chapter number="6" style="c"/>
  <para style="p">
    <verse number="1" style="v"/>Yehova anawuza Mose kuti, “Tsopano udzaona zimene ndimuchite Farao: Chifukwa cha dzanja langa lamphamvu adzalola anthu anga kuti atuluke. Chifukwa cha dzanja langa lamphamvu adzawatulutsa mʼdziko lake.”</para>
  <para style="p">
    <verse number="2" style="v"/>Mulungu anatinso kwa Mose, “Ine ndine Yehova. <verse number="3" style="v"/>Ndinaonekera kwa Abrahamu, kwa Isake ndi kwa Yakobo monga Mulungu Wamphamvuzonse, koma sindinawadziwitse dzina langa kuti ndine Yehova. <verse number="4" style="v"/>Ndinakhazikitsa pangano langa ndi iwo kuwalonjeza kuti ndidzawapatsa dziko la Kanaani kumene anakhalako kale ngati alendo. <verse number="5" style="v"/>Ndamvanso kubuwula kwa Aisraeli, amene Aigupto awayesa akapolo ndipo ndakumbukira pangano langa.”</para>
  <para style="p">
    <verse number="6" style="v"/>“Nʼchifukwa chake nena kwa Aisraeli kuti, ‘Ine ndine Yehova, ndipo ndidzakutulutsani mʼgoli la Aigupto. Ndidzakumasulani mu ukapolo, ndidzakuwombolani ndi dzanja langa lotambasuka ndi kuchita ntchito zachiweruzo. <verse number="7" style="v"/>Ndidzakutengani kukhala anthu anga, ndipo Ine ndidzakhala Mulungu wanu. Pamenepo inu mudzadziwa kuti Ine ndine Yehova Mulungu wanu amene ndinakutulutsani mʼgoli la Aigupto. <verse number="8" style="v"/>Ndipo ndidzakufikitsani ku dziko limene ndinalumbira kuti ndidzalipereka kwa Abrahamu, kwa Isake ndi kwa Yakobo. Ndidzakupatsani dziko limenelo kuti likhale lanu. Ine ndine Yehova.’ ”</para>
  <para style="p">
    <verse number="9" style="v"/>Mose anawafotokozera Aisraeli zimenezi, koma iwo sanamumvere chifukwa cha kukhumudwa ndi goli lankhanza.</para>
  <para style="p">
    <verse number="10" style="v"/>Kenaka Yehova anati kwa Mose, <verse number="11" style="v"/>“Pita ukawuze Farao mfumu ya Igupto kuti awalole Aisraeli atuluke mʼdziko lake.”</para>
  <para style="p">
    <verse number="12" style="v"/>Koma Mose ananena kwa Yehova kuti, “Ngati Aisraeli sanandimvere, Farao akandimvera chifukwa chiyani, pajatu sinditha kuyankhula bwino?”</para>
  <para style="s1">Mibado ya Mose ndi Aaroni</para>
  <para style="p">
    <verse number="13" style="v"/>Ndipo Yehova analamula Mose ndi Aaroni kuti awuze Aisraeli ndi Farao mfumu ya Igupto kuti Aisraeli ayenera kutuluka mʼdziko la Igupto.</para>
  <para style="b"/>
  <para style="mi">
    <verse number="14" style="v"/>Atsogoleri a mafuko awo anali awa:</para>
  <para style="b"/>
  <para style="pi1">Ana a Rubeni mwana wachisamba wa Israeli anali Hanoki, Palu, Hezironi ndi Karimi. Awa anali mafuko a Rubeni.</para>
  <para style="pi1">
    <verse number="15" style="v"/>Ana a Simeoni anali Yemueli, Yamini, Ohadi, Yakini, Zohari ndi Saulo mwana wa kwa mkazi wa Chikanaani. Awa anali mafuko a Simeoni.</para>
  <para style="pi1">
    <verse number="16" style="v"/>Mayina a ana a Levi pamodzi ndi zidzukulu zawo anali awa: Geresoni, Kohati ndi Merari. Levi anakhala ndi moyo kwa zaka 137.</para>
  <para style="pi1">
    <verse number="17" style="v"/>Ana a Geresoni, mwa mafuko awo, anali Libini ndi Simei.</para>
  <para style="pi1">
    <verse number="18" style="v"/>Ana a Kohati anali Amramu, Izihari, Hebroni ndi Uzieli. Kohati anakhala ndi moyo zaka 133.</para>
  <para style="pi1">
    <verse number="19" style="v"/>Ana a Merari anali Mali ndi Musi.</para>
  <para style="pi1">Awa anali mafuko a Levi monga mwa mibado yawo.</para>
  <para style="pi1">
    <verse number="20" style="v"/>Amramu anakwatira Yokobedi mlongo wa abambo ake, amene anabereka Aaroni ndi Mose. Amramu anakhala ndi moyo kwa zaka 137.</para>
  <para style="pi1">
    <verse number="21" style="v"/>Ana a Izihari anali Kora, Nefegi ndi Zikiri.</para>
  <para style="pi1">
    <verse number="22" style="v"/>Ana a Uzieli anali Misaeli, Elizafani ndi Sitiri.</para>
  <para style="pi1">
    <verse number="23" style="v"/>Aaroni anakwatira Eliseba, mwana wamkazi wa Aminadabu, mlongo wa Nasoni ndipo Iye anabereka Nadabu, Abihu, Eliezara ndi Itamara.</para>
  <para style="pi1">
    <verse number="24" style="v"/>Ana a Kora anali Asiri, Elikana ndi Abiasafu. Awa ndiwo mafuko a Kora.</para>
  <para style="pi1">
    <verse number="25" style="v"/>Eliezara mwana wa Aaroni anakwatira mmodzi mwa ana aakazi a Putieli, ndipo anabereka Finehasi.</para>
  <para style="b"/>
  <para style="pi1">Awa anali atsogoleri a mabanja a Levi, monga mwa mafuko awo.</para>
  <para style="b"/>
  <para style="p">
    <verse number="26" style="v"/>Aaroni ndi Mose ndi aja amene Yehova anawawuza kuti, “Tulutsani Aisraeli mu Igupto mʼmagulu awo.” <verse number="27" style="v"/>Mose ndi Aaroni ndiwo amene anayankhula ndi Farao mfumu ya Igupto kuti atulutse Aisraeli mu Igupto.</para>
  <para style="s1">Aaroni Ayankhula Mʼmalo mwa Mose</para>
  <para style="p">
    <verse number="28" style="v"/>Tsopano pamene Yehova anayankhula kwa Mose mu Igupto, <verse number="29" style="v"/>anati, “Ine ndine Yehova. Umuwuze Farao mfumu ya Igupto zonse zimene Ine ndikuwuze iwe.”</para>
  <para style="p">
    <verse number="30" style="v"/>Koma Mose anati kwa Yehova, “Farao akandimvera bwanji, pakuti ine sinditha kuyankhula bwino?”</para>
  <chapter number="7" style="c"/>
  <para style="p">
    <verse number="1" style="v"/>Ndipo Yehova anati kwa Mose, “Taona ine ndakuyika kuti ukhale ngati Mulungu kwa Farao, ndipo mʼbale wako Aaroni adzakhala mneneri wako. <verse number="2" style="v"/>Iwe ukanene zonse zimene ndakulamulirazi, ndipo Aaroni mʼbale wako ndiye akaziyankhule kwa Farao kuti atulutse ana a Israeli mʼdziko la Igupto. <verse number="3" style="v"/>Koma ndidzawumitsa mtima wa Farao, ndipo ngakhale nditachulukitsa zizindikiro zozizwitsa ndi zodabwitsa mu Igupto, <verse number="4" style="v"/>iyeyo sadzakumverani. Choncho ndidzakantha Igupto, ndipo ndi ntchito zachiweruzo ndidzatulutsa magulu anga, anthu anga Aisraeli kuwachotsa mʼdziko la Igupto. <verse number="5" style="v"/>Ndipo Aigupto adzadziwa kuti Ine ndine Yehova, ndikadzatambasula dzanja langa kukantha Igupto ndi kutulutsa Aisraeli mʼdzikomo.”</para>
  <para style="p">
    <verse number="6" style="v"/>Mose ndi Aaroni anachita monga momwe Yehova anawalamulira. <verse number="7" style="v"/>Mose anali ndi zaka 80, ndipo Aaroni anali ndi zaka 83 pamene anakayankhula kwa Farao.</para>
  <para style="s1">Ndodo ya Aaroni Isanduka Njoka</para>
  <para style="p">
    <verse number="8" style="v"/>Yehova anati kwa Mose ndi Aaroni, <verse number="9" style="v"/>“Ngati Farao adzati kwa inu, ‘Chitani chozizwitsa,’ iwe Mose udzati kwa Aaroni, ‘Tenga ndodo yako ndipo uyiponye pamaso pa Farao,’ ndipo idzasanduka njoka.”</para>
  <para style="p">
    <verse number="10" style="v"/>Kotero Mose ndi Aaroni anapita kwa Farao ndi kuchita monga momwe Yehova anawalamulira. Aaroni anaponya ndodo yake pansi patsogolo pa Farao ndi nduna zake ndipo inasanduka njoka. <verse number="11" style="v"/>Naye Farao anayitanitsa anthu ake anzeru ndi amatsenga, ndipo nawonso amatsenga a Chiigupto anachita zinthu zomwezo mwa matsenga awo. <verse number="12" style="v"/>Aliyense wa iwo anaponya ndodo yake pansi ndipo inasanduka njoka. Koma ndodo ya Aaroni inameza ndodo zawo. <verse number="13" style="v"/>Koma mtima wa Farao unawuma ndipo sanawamvere monga momwe Yehova ananenera.</para>
  <para style="s1">Mliri wa Magazi</para>
  <para style="p">
    <verse number="14" style="v"/>Kenaka Yehova anati kwa Mose, “Farao ndi wowuma mtima. Akukana kulola anthu anga kuti apite. <verse number="15" style="v"/>Upite kwa Farao mmawa pamene azidzapita ku madzi. Ukamudikire mʼmbali mwa Nailo kuti ukakumane naye ndipo unyamule ndodo imene inasanduka njoka ija mʼdzanja lako. <verse number="16" style="v"/>Ndipo ukamuwuze Farao kuti, ‘Yehova, Mulungu wa Ahebri wandituma kuti ndikuwuzeni kuti: Lolani anthu anga apite kuti akandipembedze mʼchipululu. Koma mpaka tsopano inu simunandimvere. <verse number="17" style="v"/>Izi ndi zimene Yehova akunena: Ndi ndodo imene ili mʼdzanja langa ndidzamenya madzi a mu Nailo, ndipo madzi adzasanduka magazi. Ndikadzachita ichi udzadziwa kuti Ine ndine Yehova: <verse number="18" style="v"/>Nsomba za mu Nailo zidzafa, mtsinje udzanunkha ndipo Aigupto sadzatha kumwa madzi ake.’ ”</para>
  <para style="p">
    <verse number="19" style="v"/>Yehova anati kwa Mose, “Uza Aaroni kuti, ‘Tenga ndodo yako uyilozetse ku madzi a mu Igupto pa mitsinje, pa ngalande, pa zithaphwi ndi pa madambo, ndipo onse adzasanduka magazi.’ Mʼdziko lonse la Igupto mudzakhala magazi, ngakhale mʼzotungira madzi zopangidwa ndi mitengo ndi miyala.”</para>
  <para style="p">
    <verse number="20" style="v"/>Mose ndi Aaroni anachita monga momwe Yehova analamulira. Anakweza ndodo yake pamaso pa Farao ndi akuluakulu ake ndipo anamenya madzi a mu Nailo, ndipo madzi onse anasanduka magazi. <verse number="21" style="v"/>Nsomba za mu Nailo zinafa ndipo mtsinje unanunkha kwambiri kotero kuti Aigupto sanathe kumwa madzi ake. Magazi anali ponseponse mu Igupto.</para>
  <para style="p">
    <verse number="22" style="v"/>Koma amatsenga a Chiigupto anachita zinthu zomwezo mwa matsenga awo. Choncho Farao anawumabe mtima, ndipo sanamvere zonena za Mose ndi Aaroni monga momwe Yehova ananeneratu. <verse number="23" style="v"/>Mʼmalo mwake iye anatembenuka ndi kupita ku nyumba yake yaufumu ndipo zimenezi sanazilabadire. <verse number="24" style="v"/>Anthu onse a ku Igupto anayamba kukumba mʼmbali mwa mtsinje wa Nailo kuti apeze madzi akumwa, chifukwa sanathe kumwa madzi a mu mtsinjemo.</para>
  <para style="s1">Mliri wa Achule</para>
  <para style="p">
    <verse number="25" style="v"/>Panapita masiku asanu ndi awiri Yehova atamenya madzi a mu mtsinje wa Nailo.</para>
  <chapter number="8" style="c"/>
  <para style="p">
    <verse number="1" style="v"/>Kenaka Yehova anati kwa Mose, “Ukamuwuze Farao kuti, Lolani anthu anga kuti apite, akandipembedze. <verse number="2" style="v"/>Ndipo ngati simulola kuti apite Ine ndidzalanga dziko lonse la Igupto polidzaza ndi achule. <verse number="3" style="v"/>Mtsinje wa Nailo udzadzaza ndi achule. Achulewo adzatuluka ndi kukalowa mʼnyumba yaufumu, ku chipinda chogona ndi pa bedi lako, mʼnyumba za nduna zako ndi pa anthu ako ndi mophikira buledi ndiponso mopangira bulediyo. <verse number="4" style="v"/>Achulewo adzakulumphira iwe ndi anthu ako ndiponso nduna zako.”</para>
  <para style="p">
    <verse number="5" style="v"/>Ndipo Yehova anati kwa Mose, “Uza Aaroni kuti, ‘Loza ndodo yako ku mitsinje, ku ngalande ndi ku zithaphwi ndipo pakhale achule pa dziko lonse la Igupto.’ ”</para>
  <para style="p">
    <verse number="6" style="v"/>Kotero Aaroni analoza dzanja lake pa madzi a ku Igupto, ndipo achule anatuluka nadzaza dziko lonse la Igupto. <verse number="7" style="v"/>Koma amatsenga anachita zinthu zomwezo mʼmatsenga awo. Iwonso anatulutsa achule mʼdziko lonse la Igupto.</para>
  <para style="p">
    <verse number="8" style="v"/>Kenaka, Farao anayitanitsa Mose ndi Aaroni ndipo anati, “Pemphera kwa Yehova kuti achulewa achoke kwa ine ndi anthu anga, ndipo ine ndidzalola kuti anthu anu apite kukapereka nsembe kwa Yehova.”</para>
  <para style="p">
    <verse number="9" style="v"/>Mose anati kwa Farao, “Inu mungonditchulira nthawi imene mukufuna kuti ndikupempherereni, nduna zanu pamodzi ndi anthu anu kuti achule achoke mʼnyumba zanu ndi kuti atsale okhawo ali mu mtsinje wa Nailo.”</para>
  <para style="p">
    <verse number="10" style="v"/>Farao anati, “Mawa.”</para>
  <para style="p">Mose anamuyankha kuti, “Chabwino zidzakhala monga mwaneneramu, kuti mudzadziwe kuti palibe wina wofanana ndi Yehova Mulungu wathu. <verse number="11" style="v"/>Achule adzachoka mʼnyumba yanu, mʼnyumba za nduna zanu pamodzi ndi za anthu anu. Koma adzatsala mu mtsinje wa Nailo basi.”</para>
  <para style="p">
    <verse number="12" style="v"/>Mose ndi Aaroni anachoka, ndipo Mose anapemphera kwa Yehova kuti achotse achule amene anatumiza kwa Farao. <verse number="13" style="v"/>Ndipo Yehova anachita zomwe Mose anapempha. Achule amene anali mʼnyumba, mʼmabwalo ndi mʼminda anafa <verse number="14" style="v"/>Aigupto anawunjika achulewo milumilu ndipo dziko linanunkha. <verse number="15" style="v"/>Koma Farao ataona kuti zinthu zinayambanso kukhala bwino, anawumitsanso mtima wake ndipo sanamverenso mawu a Mose ndi Aaroni, monga momwe Yehova ananenera.</para>
  <para style="s1">Mliri wa Nsabwe</para>
  <para style="p">
    <verse number="16" style="v"/>Kenaka Yehova anati kwa Mose, “Uza Aaroni kuti akweze ndodo yake ndi kumenya fumbi la pa nthaka, ndipo fumbilo lidzasanduka nsabwe pa dziko lonse la Igupto.” <verse number="17" style="v"/>Iwo anachita momwemo, ndipo pamene Aaroni anakweza ndodo yake ndi kumenya fumbi, nsabwe zinafika pa munthu aliyense ndi pa ziweto. Fumbi lonse la mʼdziko la Igupto linasanduka nsabwe. <verse number="18" style="v"/>Koma amatsenga atayesa kupanga nsabwe mwa matsenga awo, analephera. Ndipo nsabwezo zinali pa munthu aliyense ndi pa ziweto zawo.</para>
  <para style="p">
    <verse number="19" style="v"/>Amatsenga anati kwa Farao, “Izi wachita ndi Mulungu.” Koma mtima wa Farao unali wowumabe ndipo sanamvere zonena za Mose ndi Aaroni monga momwe Yehova ananenera.</para>
  <para style="s1">Mliri wa Ntchentche Zoluma</para>
  <para style="p">
    <verse number="20" style="v"/>Kenaka Yehova anati kwa Mose, “Mmawa, upite ukakumane ndi Farao maso ndi maso pamene azidzapita ku madzi ndipo ukanene kuti, ‘Yehova akuti, Lola anthu anga kuti apite akandipembedze. <verse number="21" style="v"/>Koma ngati suwalola anthu anga kuti apite, Ine ndidzatumiza pa iwe ntchentche zoluma ndi pa nduna zako ndi anthu ako ndi mʼnyumba zanu. Mʼnyumba za Aigupto mudzadzaza ntchentche zoluma. Ngakhale pa nthaka pamene akhalapo padzadzaza ndi ntchentche zoluma.’ ”</para>
  <para style="p">
    <verse number="22" style="v"/>“Koma pa tsikulo ndidzapatula dera la Goseni, kumene kumakhala anthu anga, motero kuti sikudzakhala ntchentche zoluma. Choncho iwe udzadziwa kuti Ine Yehova ndi amene ndikulamulira dziko lino. <verse number="23" style="v"/>Ndidzasiyanitsa pakati pa anthu anga ndi anthu ako. Chizindikiro chozizwitsa ichi chidzachitika mawa.”</para>
  <para style="p">
    <verse number="24" style="v"/>Ndipo Yehova anachita zimenezi: Ntchentche zoluma zochuluka zinalowa mʼnyumba yaufumu ya Farao ndi nyumba za nduna zake. Choncho ntchentche zolumazi zinawononga dziko lonse la Igupto.</para>
  <para style="p">
    <verse number="25" style="v"/>Kenaka Farao anayitanitsa Mose ndi Aaroni nati, “Pitani kaperekeni nsembe kwa Mulungu wanu mʼdziko lomwe lino.”</para>
  <para style="p">
    <verse number="26" style="v"/>Koma Mose anati, “Sitingathe kutero pakuti nsembe zathu kwa Yehova Mulungu ndi zowayipira Aigupto. Ngati tipereke nsembe zowayipira Aigupto mʼmaso mwawo, adzatiponya miyala kuti tife. <verse number="27" style="v"/>Ife tiyenera kuyenda ulendo wa masiku atatu kupita ku chipululu kukapereka nsembe kwa Yehova Mulungu wathu monga anatilamulira.”</para>
  <para style="p">
    <verse number="28" style="v"/>Farao anati, “Ine ndikulolani kuti mupite ku chipululu kukapereka nsembe kwa Yehova Mulungu wanu, koma musapite kutali kwambiri. Tsopano ndipempherereni.”</para>
  <para style="p">
    <verse number="29" style="v"/>Mose anayankha kuti, “Ine ndikangochoka pano, ndikapemphera kwa Yehova ndipo mawa lomweli ntchentche zoluma zidzachoka kwa Farao, nduna zake pamodzi ndi anthu ake. Koma Farao, onetsetsani kuti musachitenso zachinyengo ndi kuwakaniza anthu kuti asakapereke nsembe kwa Yehova.”</para>
  <para style="p">
    <verse number="30" style="v"/>Choncho Mose anasiyana ndi Farao nakapemphera kwa Yehova. <verse number="31" style="v"/>Ndipo Yehova anachita zomwe Mose anapempha: Ntchentche zoluma zinachoka kwa Farao ndi nduna zake ndiponso kwa anthu ake. Palibe ngakhale imodzi yomwe inatsala. <verse number="32" style="v"/>Koma nthawi imeneyinso Farao anawumitsa mtima wake ndipo sanalole kuti anthu atuluke.</para>
  <chapter number="9" style="c"/>
  <para style="s1">Mliri pa Ziweto</para>
  <para style="p">
    <verse number="1" style="v"/>Kenaka Yehova anati kwa Mose, “Pita kwa Farao ndipo ukamuwuze kuti Yehova, Mulungu wa Ahebri akuti alole anthu anga apite kuti akandipembedze. <verse number="2" style="v"/>Koma ngati ukana kuti apite ndi kupitiriza kuwaletsa, <verse number="3" style="v"/>dzanja la Yehova lidzakantha ziweto zako zimene zili ku munda, pamodzi ndi akavalo, abulu, ngamira, ngʼombe, nkhosa ndi mbuzi ndi mliri woopsa kwambiri. <verse number="4" style="v"/>Koma Yehova adzasiyanitsa pakati pa ziweto za Israeli ndi ziweto za Igupto, kotero kuti palibe chiweto nʼchimodzi chomwe cha Aisraeli chimene chidzafe.”</para>
  <para style="p">
    <verse number="5" style="v"/>Yehova anayika nthawi ndipo anati, “Yehova adzachita zimenezi mmawa mʼdziko muno.” <verse number="6" style="v"/>Ndipo mmawa mwake Yehova anachitadi zimenezi. Ziweto zonse za Aigupto zinafa, koma palibe chiweto ndi chimodzi chomwe cha Aisraeli chomwe chinafa. <verse number="7" style="v"/>Farao anatuma anthu kuti akafufuze ndipo anapeza kuti palibe chiweto chilichonse cha Aisraeli chomwe chinafa. Komabe mtima wake sunagonje ndipo iye sanalole kuti anthu apite.</para>
  <para style="s1">Mliri wa Zotupa</para>
  <para style="p">
    <verse number="8" style="v"/>Kenaka Yehova anati kwa Mose ndi Aaroni, “Tapani phulusa la pa moto lodzaza dzanja ndipo Mose aliwaze mmwamba pamaso pa Farao. <verse number="9" style="v"/>Phulusalo lidzasanduka fumbi pa dziko lonse la Igupto. Tsono fumbilo lidzasanduka zithupsa zomaphulika nʼkukhala zilonda pa munthu aliyense ndi pa nyama zomwe mʼdziko lonse la Igupto.”</para>
  <para style="p">
    <verse number="10" style="v"/>Kotero anatenga phulusa la pa moto ndi kuyima pamaso pa Farao. Mose analiwaza mmwamba, ndipo panabuka zotupa zophulika zokha pa munthu aliyense ndi pa ziweto. <verse number="11" style="v"/>Amatsenga sanathe kumuyandikira Mose chifukwa nawonso anali ndi zithupsa monga mmene analili Aigupto ena onse. <verse number="12" style="v"/>Koma Yehova anawumitsa mtima wa Farao ndipo iye sanamvere Mose ndi Aaroni monga momwe Yehova anamuwuzira Mose.</para>
  <para style="s1">Mliri wa Mvula ya Matalala</para>
  <para style="p">
    <verse number="13" style="v"/>Kenaka Yehova anati kwa Mose, “Mawa mmawa upite ukakumane ndi Farao maso ndi maso ndipo ukamuwuze kuti Yehova Mulungu wa Ahebri akuti ulole anthu anga apite kuti akandipembedze. <verse number="14" style="v"/>Ngati suwalola, tsopano ndidzagwetsa miliri yanga yonse pa iwe ndi nduna zako ndiponso pa anthu ako, kuti udziwe kuti palibe wina wofanana nane pa dziko lonse lapansi. <verse number="15" style="v"/>Pakuti ndikanakhala nditatukula kale dzanja langa ndikupheratu iwe pamodzi ndi anthu ako onse pa dziko lapansi. <verse number="16" style="v"/>Koma ndakuyika kukhala mfumu ndi cholinga choti ndionetse mphamvu zanga kwa iwe ndiponso kuti dzina langa litchuke pa dziko lonse lapansi. <verse number="17" style="v"/>Komabe iwe ukudzitukumula pa anthu anga osawalola kuti atuluke. <verse number="18" style="v"/>Nʼchifukwa chake mawa, nthawi ngati ino, ndidzagwetsa matalala amphamvu amene sanagwepo pa Igupto, kuyambira pachiyambi mpaka lero. <verse number="19" style="v"/>Tsopano lamula kuti ziweto zanu zonse ndi zinthu zonse zomwe zili ku minda kuti zilowetsedwe mʼkhola, chifukwa matalala adzagwera munthu aliyense ndi chiweto chilichonse chimene sichidzalowetsedwa mʼkhola ndipo zimene zidzakhala zili ku munda zidzafa.”</para>
  <para style="p">
    <verse number="20" style="v"/>Nduna za Farao zinachita mantha ndi mawu a Yehova, ndipo zinalowetsa antchito awo ndi ziweto zawo mʼnyumba. <verse number="21" style="v"/>Koma iwo amene ananyozera mawu a Yehova anasiya akapolo ndi ziweto zawo panja.</para>
  <para style="p">
    <verse number="22" style="v"/>Kenaka Yehova anati kwa Mose, “Kweza dzanja lako kumwamba kuti matalala agwe pa dziko lonse la Igupto, pa munthu aliyense, pa ziweto ndi pa zonse zomera mʼminda ya Igupto.” <verse number="23" style="v"/>Mose ataloza ndodo yake kumwamba, Yehova anatumiza mabingu ndi matalala ndi ziphaliwali zongʼanima pa nthaka. Kotero Yehova anagwetsa matalala pa dziko la Igupto. <verse number="24" style="v"/>Matalala anagwa ndipo ziphaliwali zinangʼanima. Inali mphepo ya mkuntho yoopsa kwambiri imene sinakhaleponso mʼdziko lonse la Igupto chiyambire pamene Aigupto anakhala mtundu woyima pa okha. <verse number="25" style="v"/>Matalala anawononga dziko lonse la Igupto, munthu aliyense pamodzi ndi ziweto. Matalala aja anawononga zomera zonse za mʼmunda ndi kukhadzula mtengo uliwonse. <verse number="26" style="v"/>Ku malo kokhako kumene matalala sanafikeko ndi dera la Goseni kumene kunali Aisraeli.</para>
  <para style="p">
    <verse number="27" style="v"/>Kenaka Farao anayitanitsa Mose ndi Aaroni nati kwa iwo, “Tsopano ndachimwa, Yehova ndi wolungama, ine ndi anthu anga ndife olakwa. <verse number="28" style="v"/>Upemphere kwa Mulungu chifukwa mabingu ndi matalala atikwana. Ine ndidzakulolani kuti mupite. Simuyenera kukhalabe kuno.”</para>
  <para style="p">
    <verse number="29" style="v"/>Mose anayankha, “Ndikangotuluka mu mzinda muno, ine ndidzakweza manja anga kwa Yehova ndi kupemphera. Mabingu ndi matalalawa adzaleka ndipo inu mudzadziwa kuti Yehova ndiye akulamulira dziko lapansi. <verse number="30" style="v"/>Koma ine ndikudziwa kuti inu ndi nduna zanu simukuopabe Yehova Mulungu.”</para>
  <para style="p">
    <verse number="31" style="v"/>Thonje ndi barele zinawonongeka, popeza barele anali atakhwima ndi thonje linali ndi maluwa. <verse number="32" style="v"/>Koma tirigu ndi mchewere sizinawonongeke chifukwa zimakhwima mochedwa.</para>
  <para style="p">
    <verse number="33" style="v"/>Mose anasiyana ndi Farao natuluka mu mzindawo. Iye anakweza manja ake kwa Yehova. Mabingu ndi matalala zinaleka, ndipo mvula inalekeratu kugwa mʼdzikolo. <verse number="34" style="v"/>Farao ataona kuti mvula, matalala ndi mabingu zaleka, anachimwanso. Iye ndi nduna zake anawumitsanso mitima yawo. <verse number="35" style="v"/>Choncho Farao sanalole kuti Aisraeli apite monga momwe Yehova anamuwuzira Mose.</para>
  <chapter number="10" style="c"/>
  <para style="s1">Mliri wa Dzombe</para>
  <para style="p">
    <verse number="1" style="v"/>Kenaka Yehova anati kwa Mose, “Pita kwa Farao, pakuti Ine ndawumitsa mtima wake ndi mitima ya nduna zake kuti ndichite zizindikiro zozizwitsa pakati pawo <verse number="2" style="v"/>kuti inu mudzawuze ana ndi zidzukulu zanu za mmene ndinawakhawulitsira Aigupto ndi zizindikiro zozizwitsa zimene ndinachita pakati pawo ndiponso kuti inu mudziwe kuti ine ndine Yehova.”</para>
  <para style="p">
    <verse number="3" style="v"/>Ndipo Mose ndi Aaroni anapita kwa Farao ndi kukanena kuti, “Yehova Mulungu wa Ahebri, akuti: ‘Kodi udzakanabe kudzichepetsa pamaso panga mpaka liti? Alole anthu anga apite kuti akandipembedze. <verse number="4" style="v"/>Ngati ukana kuwalola, ndigwetsa dzombe mʼdziko lako lino mawa. <verse number="5" style="v"/>Dzombeli lidzakuta nthaka yonse moti sidzaoneka konse. Lidzadya kalikonse kakangʼono kamene sikanawonongedwe ndi matalala aja, kuphatikizapo mitengo yonse imene ikumera mʼminda yanu. <verse number="6" style="v"/>Dzombeli lidzadzaza nyumba zako ndi za nduna zako ndiponso za Aigupto onse, chinthu chimene ngakhale makolo anu kapena makolo awo sanachionepo kuyambira tsiku limene anakhala mʼdzikoli mpaka lero.’ ” Ndipo Mose ndi Aaroni anatembenuka ndi kumusiya Farao.</para>
  <para style="p">
    <verse number="7" style="v"/>Nduna za Farao zinamufunsa kuti, “Kodi munthu uyu adzativutitsa mpaka liti? Aloleni anthuwa apite, kuti akapembedze Yehova Mulungu wawo. Kodi simukuona kuti dziko la Igupto lawonongeka?”</para>
  <para style="p">
    <verse number="8" style="v"/>Choncho Mose ndi Aaroni anayitanidwanso kwa Farao ndipo anati, “Pitani kapembedzeni Yehova Mulungu wanu. Koma ndani amene adzapite?”</para>
  <para style="p">
    <verse number="9" style="v"/>Mose anayankha kuti, “Ife tidzapita tonse pamodzi; angʼonoangʼono ndi akuluakulu, ana athu aamuna ndi aakazi, ndiponso ziweto zathu ndi ngʼombe chifukwa tikakhala ndi chikondwerero cha kwa Yehova.”</para>
  <para style="p">
    <verse number="10" style="v"/>Farao anati, “Yehova akhale ndi inu ngati ndingakuloleni kupita pamodzi ndi akazi ndi ana anu! Zikuoneka kuti mwakonzeka kuchita choyipa. <verse number="11" style="v"/>Ndakana! Amuna okha ndiwo apite ndi kukapembedza Yehova pakuti izi ndi zimene mwakhala mukupempha.” Kenaka Mose ndi Aaroni anathamangitsidwa pamaso pa Farao.</para>
  <para style="p">
    <verse number="12" style="v"/>Ndipo Yehova anati kwa Mose, “Tambalitsa dzanja lako pa dziko la Igupto kuti dzombe lidze pa dziko la Igupto ndi kuwononga chilichonse chimene chikumera mʼminda ndi chilichonse chimene chinatsala pa nthawi ya matalala.”</para>
  <para style="p">
    <verse number="13" style="v"/>Kotero Mose anakweza ndodo yake pa dziko la Igupto, ndipo Yehova anawutsa mphepo ya kummawa imene inawomba pa dziko usana ndi usiku wonse. Mmene kumacha nʼkuti mphepoyo itabweretsa dzombe. <verse number="14" style="v"/>Dzombelo linafika pa dziko lonse la Igupto ndi kukhala dera lililonse la dzikolo. Dzombe lambiri ngati limenelo silinakhaleponso nʼkale lonse ndipo silidzakhalapo ngakhale mʼtsogolo. <verse number="15" style="v"/>Dzombelo linaphimba nthaka yonse mpaka kuoneka kuti bii. Linadya zonse zimene zinatsala nthawi ya matalala, zomera za mʼmunda ndi zipatso. Panalibe chobiriwira chilichonse chimene chinatsala pa mtengo kapena pa chomera chilichonse mʼdziko lonse la Igupto.</para>
  <para style="p">
    <verse number="16" style="v"/>Mwamsangamsanga, Farao anayitanitsa Mose ndi Aaroni ndipo anati, “Ine ndachimwira Yehova Mulungu wanu ndiponso inu. <verse number="17" style="v"/>Tsopano ndikhululukirenso tchimo langa kano konkha ndipo pempherani kwa Yehova Mulungu wanu kuti andichotsere mliri wosakazawu.”</para>
  <para style="p">
    <verse number="18" style="v"/>Mose anachoka kwa Farao nakapemphera kwa Yehova. <verse number="19" style="v"/>Ndipo Yehova anasintha mphepo ija kuti ikhale ya mphamvu yochokera ku madzulo, ndipo inanyamula dzombe lija nʼkulikankhira mʼNyanja Yofiira. Panalibe dzombe ndi limodzi lomwe limene linatsala mu Igupto. <verse number="20" style="v"/>Koma Yehova anawumitsa mtima wa Farao, ndipo sanalole kuti Aisraeli apite.</para>
  <para style="s1">Mliri wa Mdima</para>
  <para style="p">
    <verse number="21" style="v"/>Kenaka Yehova anati kwa Mose, “Tambasulira dzanja lako kumwamba kuti kukhale mdima umene udzaphimba dziko lonse la Igupto, mdima wandiweyani.” <verse number="22" style="v"/>Choncho Mose anakweza dzanja lake kumwamba ndipo mdima wandiweyani unaphimba dziko lonse la Igupto kwa masiku atatu. <verse number="23" style="v"/>Palibe amene anatha kuona mnzake kapena kuchoka pa khomo pake kwa masiku atatu. Koma kumalo kumene kumakhala Aisraeli kunali kowala.</para>
  <para style="p">
    <verse number="24" style="v"/>Kenaka Farao anayitanitsa Mose ndi Aaroni nati, “Pitani kapembedzeni Yehova. Ngakhale akazi ndi ana anu apite pamodzi ndi inu. Koma musatenge ziweto zanu ndi ngʼombe zanu.”</para>
  <para style="p">
    <verse number="25" style="v"/>Koma Mose anati, “Ndiye inu mutipatse nsembe zopsereza zoti tikapereke kwa Yehova Mulungu wathu. <verse number="26" style="v"/>Koma ayi, ife tipita ndi ziweto zathu. Palibe chiweto chilichonse chimene chitatsale kuno, popeza tikasankha komweko ziweto zokapembedzera Yehova. Sitingadziwe zimene tikagwiritse ntchito popembedza Yehova mpaka titakafika kumeneko.”</para>
  <para style="p">
    <verse number="27" style="v"/>Koma Yehova anawumitsa mtima wa Farao ndipo sanafune kuwalola kuti apite. <verse number="28" style="v"/>Farao anati kwa Mose, “Choka pamaso panga! Uwonetsetse kuti usadzaonekerenso pamaso panga! Tsiku limene ndidzakuonenso udzafa.”</para>
  <para style="p">
    <verse number="29" style="v"/>Mose anayankha kuti, “Monga momwe mwaneneramu, Ine sindidzaonekeranso pamaso panu.”</para>
  <chapter number="11" style="c"/>
  <para style="s1">Mliri wa Imfa ya Ana Oyamba Kubadwa</para>
  <para style="p">
    <verse number="1" style="v"/>Tsopano Yehova anati kwa Mose, “Ine ndidzalanga Farao pamodzi ndi Aigupto onse ndi mliri umodzi wotsiriza. Zikadzachitika izi iye adzakulolani kuti mutuluke mʼdziko lino. Ndithu pamene azidzakutulutsani adzachita ngati akukuyingitsani. <verse number="2" style="v"/>Awuze anthu kuti mwamuna aliyense ndi mkazi aliyense apemphe kwa mnansi wake ziwiya zasiliva ndi golide.” <verse number="3" style="v"/>Tsono Yehova anachititsa Aigupto kuti akomere mtima Aisraeli. Komanso Mose anali wotchuka kwambiri mʼdziko la Igupto, pamaso pa nduna za Farao ndi anthu onse.</para>
  <para style="p">
    <verse number="4" style="v"/>Tsono Mose anawuza Farao kuti, “Pakati pa usiku, Yehova adzayenda pakati pa anthu a ku Igupto. <verse number="5" style="v"/>Ndipo mwana aliyense wamwamuna wachisamba adzafa, kuyambira mwana wamwamuna wa Farao amene amakhala pa mpando waufumu, mpaka mwana wamwamuna wachisamba wa mdzakazi wake amene ali naye pa mtondo, komanso ana oyamba a ziweto. <verse number="6" style="v"/>Kudzakhala kulira kwakukulu mʼdziko lonse la Igupto, kumene sikunachitikepo ndipo sikudzachitikanso. <verse number="7" style="v"/>Koma pakati pa Aisraeli, ngakhale galu sadzawuwa munthu aliyense kapena chiweto!” Kotero mudzadziwa kuti Yehova ndiye wasiyanitsa pakati pa Igupto ndi Israeli. <verse number="8" style="v"/>Nduna zanu zonse zidzabwera kwa ine, kugwada pamaso panga ndi kunena kuti, “Pita iwe ndi anthu ako onse amene akukutsatirawa! Zimenezi zikadzachitika ine ndidzachoka.” Ndipo Mose anachoka kwa Farao atakwiya kwambiri.</para>
  <para style="p">
    <verse number="9" style="v"/>Yehova ananena kwa Mose kuti, “Farao adzakana kukumvera, kuti zodabwitsa zanga zichuluke mʼdziko la Igupto.” <verse number="10" style="v"/>Mose ndi Aaroni anachita zodabwitsa zonsezi pamaso pa Farao koma Yehova anawumitsa mtima wa Farao, ndipo sanalole kuti Aisraeli atuluke mʼdziko lake.</para>
  <chapter number="12" style="c"/>
  <para style="s1">Kukhazikitsidwa kwa Paska</para>
  <para style="p">
    <verse number="1" style="v"/>Yehova anayankhula kwa Mose ndi Aaroni mʼdziko la Igupto kuti, <verse number="2" style="v"/>“Mwezi uno uzikhala mwezi wanu woyamba wa chaka. <verse number="3" style="v"/>Muliwuze khamu lonse la Israeli kuti pa tsiku la khumi la mwezi uno, munthu aliyense asankhire banja lake mwana wankhosa mmodzi. Banja lililonse litenge mwana wankhosa mmodzi. <verse number="4" style="v"/>Ngati banja lili lochepa moti silingathe kudya nyama yonse ya nkhosa, ligawane ndi banja lomwe layandikana nalo nyumba. Mabanja adziwiretu chiwerengero cha anthu amene alipo pokonzekera zimenezi. Muwerengere kuchuluka kwa nyama imene anthu adzadye potengera mmene munthu mmodzi angadyere. <verse number="5" style="v"/>Ziweto zimene musankhe ziyenera kukhala zazimuna za chaka chimodzi, zopanda chilema, ndipo zikhale nkhosa kapena mbuzi. <verse number="6" style="v"/>Muzisunge mpaka tsiku la khumi ndi chinayi la mwezi, pamene gulu lonse la Aisraeli lidzaphe nyamazo madzulo. <verse number="7" style="v"/>Ndipo adzatengeko magazi anyamazo ndi kuwaza pa mphuthu ziwiri za chitseko ndiponso pamwamba pa chitseko cha nyumba mmene adzadyeremo ana ankhosawo. <verse number="8" style="v"/>Adzawotche nyamayo ndi kudya usiku womwewo, ndipo adzayidye ndi buledi wophikidwa popanda yisiti pamodzi ndi masamba wowawa. <verse number="9" style="v"/>Musadzadye yayiwisi kapena yophika, koma mudzawotche yonse, mutu, miyendo ndi zamʼmimba. <verse number="10" style="v"/>Musadzasiye nyama ina mpaka mmawa, ngati ina idzatsala mpaka mmawa, mudzayitenthe. <verse number="11" style="v"/>Muzidzadya nyamayo mutavala chotere, pokonzekera ulendo: mudzazimangirire lamba mʼchiwuno, nsapato zanu kuphazi ndi ndodo yanu kumanja. Mudzadye mofulumira. Imeneyi ndi Paska ya Yehova.</para>
  <para style="p">
    <verse number="12" style="v"/>“Usiku umenewo Ine ndidzadutsa mʼdziko la Igupto ndipo ndidzapha chilichonse choyamba kubadwa kuyambira mwana wa munthu aliyense mpaka ana aziweto. Ndidzalanganso milungu yonse ya Igupto. Ine ndine Yehova. <verse number="13" style="v"/>Magazi amene mudzawaze pa mphuthu za zitseko ndi pamwamba pa zitseko aja adzakhala ngati chizindikiro. Ine ndikadzaona magaziwo ndidzakudutsani, ndipo ndikadzamakantha anthu a Igupto, mliri wosakazawu sudzakukhudzani.</para>
  <para style="p">
    <verse number="14" style="v"/>“Ili ndi tsiku la chikumbutso. Tsiku limeneli muzidzachita chikondwerero, kupembedza Yehova. Mibado yonse imene ikubwera izidzakumbukira tsiku limeneli ngati lamulo lamuyaya ndi kuti pa tsikuli azidzachita chikondwerero cholemekeza Yehova. <verse number="15" style="v"/>Kwa masiku asanu ndi awiri muzidya buledi wopanda yisiti. Tsiku loyamba muzichotsa yisiti mʼnyumba zanu, ngati aliyense adzadya kanthu kalikonse kali ndi yisiti kuyambira tsiku loyamba mpaka tsiku lachisanu ndi chiwiri, munthu ameneyo adzayenera kuchotsedwa mʼgulu la Israeli. <verse number="16" style="v"/>Pa tsiku loyamba muzichita msonkhano wopatulika, ndipo winanso uzikhala pa tsiku lachisanu ndi chiwiri. Musamagwire ntchito masiku onsewa, koma ntchito yokonza chakudya yokha kuti aliyense adye. Izi ndi zimene muzichita.</para>
  <para style="p">
    <verse number="17" style="v"/>“Muzichita chikondwerero cha buledi wopanda yisiti, chifukwa ndi pa tsiku limeneli ndinatulutsa magulu anu mʼdziko la Igupto. Muzikondwerera tsiku limeneli pa mibado yonse ngati lamulo lamuyaya. <verse number="18" style="v"/>Mwezi woyamba muzidzadya buledi wopanda yisiti kuyambira madzulo tsiku la 14 la mweziwo mpaka tsiku la 21 mwezi womwewo. <verse number="19" style="v"/>Yisiti asamapezeka mʼnyumba zanu kwa masiku asanu ndi awiri. Ndipo aliyense amene adya chakudya chimene muli yisiti, munthu ameneyo ayenera kuchotsedwa mʼgulu la Aisraeli, kaya iyeyo ndi mlendo kapena mbadwa. <verse number="20" style="v"/>Musadye chilichonse chokhala ndi yisiti. Kulikonse kumene mukukhala, muyenera kudya buledi wopanda yisiti.”</para>
  <para style="p">
    <verse number="21" style="v"/>Ndipo Mose anasonkhanitsa akuluakulu onse a Israeli nati, “Pitani msanga kukasankha nkhosa zokwanira pa mabanja anu, ndipo muziphe ngati Paska. <verse number="22" style="v"/>Mutengenso nthambi ya chitsamba cha hisope, muchiviyike mʼmagazi amene mwawayika mʼbeseni ndipo muwaze ena mwa magaziwo pamwamba ndi mʼmbali mwa mphuthu za chitseko. Palibe aliyense wa inu amene adzatuluke mʼnyumba yake mpaka mmawa. <verse number="23" style="v"/>Pamene Yehova adzadutsa mʼdziko kudzakantha Aigupto, nʼkuona magazi pamwamba ndi mʼmbali mwa mphuthu za chitseko, Iye adzadutsa khomo limenelo ndipo sadzalola woonongayo kuti alowe mʼnyumba zanu kuti akukantheni.</para>
  <para style="p">
    <verse number="24" style="v"/>“Muzimvera malamulo amenewa kwa muyaya, inu ndi zidzukulu zanu. <verse number="25" style="v"/>Mukakalowa mʼdziko limene Yehova adzakupatseni monga analonjeza, mukasunge mwambo umenewu. <verse number="26" style="v"/>Ndipo ana anu akakakufunsani kuti, ‘Mwambo umenewu ukutanthauza chiyani?’ <verse number="27" style="v"/>Inu mukawawuze kuti, ‘Ndi nsembe ya Paska ya Yehova, popeza pamene ankakantha nyumba za Aigupto anasiya nyumba zathu.’ ” Kenaka anthu anawerama napembedza. <verse number="28" style="v"/>Aisraeli anachita monga momwe Yehova analamulira Mose ndi Aaroni.</para>
  <para style="p">
    <verse number="29" style="v"/>Pakati pa usiku Yehova anakantha ana onse oyamba kubadwa mʼdziko la Igupto, kuyambira woyamba kubadwa wa Farao, amene amakhala pa mpando waufumu wa Faraoyo, mpaka mwana woyamba kubadwa wa munthu amene anali mʼdzenje, pamodzinso ndi ana oyamba kubadwa a ziweto zawo. <verse number="30" style="v"/>Farao ndi nduna zake zonse ndiponso Aigupto onse anadzuka pakati pa usiku, ndipo kunali kulira kwakukulu mʼdziko lonse la Igupto, pakuti panalibe nyumba imene munalibe munthu wakufa.</para>
  <para style="s1">Kutuluka kwa Aisraeli</para>
  <para style="p">
    <verse number="31" style="v"/>Pakati pa usiku Farao anayitanitsa Mose ndi Aaroni ndipo anati, “Nyamukani! Asiyeni anthu anga, inu ndi Aisraeli! Pitani, kapembedzeni Yehova monga munapempha. <verse number="32" style="v"/>Tengani ziweto ndi ngʼombe zanu ndipo pitani kapembedzeni Mulungu wanu monga munanenera kuti ine ndidalitsike.”</para>
  <para style="p">
    <verse number="33" style="v"/>Aigupto anawawumiriza anthuwo kuti atuluke mofulumira ndi kusiya dziko lawo. Iwo anati, “Ngati sitiwalola kutero, tonse tidzafa.” <verse number="34" style="v"/>Motero anthuwo ananyamula ufa wawo wopangira buledi asanathiremo yisiti ndipo anasenza pa mapewa awo pamodzi ndi zokandiramo buledi atazikulunga mu nsalu. <verse number="35" style="v"/>Aisraeli anachita monga anawawuzira Mose kuti apemphe kwa Aigupto zozikongoletsera zasiliva ndi zagolide ndi zovala. <verse number="36" style="v"/>Yehova anafewetsa mtima Aigupto kuti akomere mtima Aisraeliwo ndipo anawapatsa zimene anawapempha. Motero Aisraeli anawalanda zinthu Aigupto.</para>
  <para style="p">
    <verse number="37" style="v"/>Aisraeli anayenda ulendo kuchokera ku Ramesesi mpaka kukafika ku Sukoti. Anthu aamuna oyenda pansi analipo 600,000 osawerengera akazi ndi ana. <verse number="38" style="v"/>Anthu enanso ambiri anapita nawo, kuphatikizanso gulu lalikulu la ziweto, mbuzi, nkhosa pamodzi ndi ngʼombe. <verse number="39" style="v"/>Iwo anapanga buledi wopanda yisiti ndi ufa umene anachoka nawo ku Igupto. Ufawo unalibe yisiti chifukwa anachita kuthamangitsidwa ku Igupto ndipo analibe nthawi yokonzera chakudya chawo.</para>
  <para style="p">
    <verse number="40" style="v"/>Ndipo Aisraeli anakhala ku Igupto kwa zaka 430. <verse number="41" style="v"/>Pa tsiku lomwelo limene anakwanitsa zaka 430, magulu onse a Yehova anatuluka mʼdziko la Igupto. <verse number="42" style="v"/>Usiku wonse Yehova anachezera kutulutsa ana a Israeli mʼdziko la Igupto. Nʼchifukwa chake pa tsiku limeneli Aisraeli onse azichezera usiku wonse kulemekeza Mulungu kamba ka mibado yonse ya mʼtsogolo.</para>
  <para style="s1">Lamulo la Paska</para>
  <para style="p">
    <verse number="43" style="v"/>Yehova anati kwa Mose ndi Aaroni, “Malamulo a Paska ndi awa:</para>
  <para style="p">“Mlendo asadye Paska. <verse number="44" style="v"/>Kapolo aliyense amene munagula angadye ngati atayamba wachita mdulidwe. <verse number="45" style="v"/>Koma amene mukukhala naye kwa kanthawi kapena waganyu asadye Paska.</para>
  <para style="p">
    <verse number="46" style="v"/>“Muzidyera Paska mʼnyumba imodzi. Musatulutse nyama iliyonse kunja kwa nyumba. Musaswe mafupa aliwonse. <verse number="47" style="v"/>Gulu lonse la Israeli lizichita mwambo wachikondwererochi.</para>
  <para style="p">
    <verse number="48" style="v"/>“Ngati mlendo wokhala pakati panu angafune kuchita nawo mwambo wa chikondwerero cha Paska, cha Yehovachi, amuna onse a mʼnyumba mwake ayenera kuchita mdulidwe. Akatero muzimutenga ngati mbadwa pakati panu. Koma aliyense wosachita mdulidwe asadye Paska. <verse number="49" style="v"/>Lamulo limeneli likhudza mbadwa ngakhalenso alendo wochita mdulidwe wokhala pakati panu.</para>
  <para style="p">
    <verse number="50" style="v"/>“Aisraeli onse anachita monga momwe Yehova analamulira Mose ndi Aaroni. <verse number="51" style="v"/>Ndipo tsiku lomwelo Yehova anatulutsa gulu lonse la ana a Israeli mʼdziko la Igupto.”</para>
  <chapter number="13" style="c"/>
  <para style="s1">Mwambo Wopatula Ana Oyamba Kubadwa</para>
  <para style="p">
    <verse number="1" style="v"/>Yehova anati kwa Mose, <verse number="2" style="v"/>“Ana onse aamuna oyamba kubadwa uwapatule, ndi anga. Aliyense woyamba kubadwa pakati pa Aisraeli ndi wanga, kaya ndi wa munthu kapena wa chiweto.”</para>
  <para style="p">
    <verse number="3" style="v"/>Ndipo Mose anati kwa anthu, “Muzikumbukira tsiku lino, tsiku limene munatuluka mʼdziko la Igupto, dziko la ukapolo chifukwa Yehova anakutulutsani ndi dzanja lake lamphamvu. Musadye kalikonse kamene kali ndi yisiti. <verse number="4" style="v"/>Pa tsiku la lero mwezi uno wa Abibu, mukutuluka mʼdziko la Igupto. <verse number="5" style="v"/>Yehova akadzakulowetsani mʼdziko la Akanaani, Ahiti, Aamori, Ahivi ndi Ayebusi, dziko loyenda mkaka ndi uchi, muzikachita mwambo uwu mwezi uno. <verse number="6" style="v"/>Muzidzadya buledi wopanda yisiti kwa masiku asanu ndi awiri ndipo tsiku lachisanu ndi chiwirilo muzichita chikondwerero cha Yehova. <verse number="7" style="v"/>Mudye buledi wopanda yisiti masiku asanu ndi awiri. Pasapezeke chinthu chilichonse chokhala ndi yisiti pakati panu, kapena paliponse mʼdziko lanu. <verse number="8" style="v"/>Tsiku limenelo muzidzawuza ana anu kuti, ‘Ine ndimachita zimenezi chifukwa cha zimene Yehova anandichitira pamene ndimatuluka mʼdziko la Igupto.’ <verse number="9" style="v"/>Lamulo ili lidzakhala ngati chizindikiro chomangidwa pa dzanja lanu ndi chikumbutso choyikidwa pamphumi panu kuti malamulo a Yehova asachoke pakamwa panu. Pakuti Yehova anakutulutsani mʼdziko la Igupto ndi dzanja lake lamphamvu. <verse number="10" style="v"/>Muzichita mwambo uwu pa nthawi yake chaka ndi chaka.</para>
  <para style="p">
    <verse number="11" style="v"/>“Yehova akadzakulowetsani ndi kukupatsani dziko la Kanaani monga analonjezera kwa inu ndi makolo anu, <verse number="12" style="v"/>muzikapereka kwa Ambuye ana onse oyamba kubadwa. Ziweto zonse zazimuna zoyamba kubadwa ndi za Ambuye. <verse number="13" style="v"/>Koma mwana woyamba kubadwa wa bulu muzikamuwombola ndi mwana wankhosa, koma ngati simukamuwombola, muzikamuthyola khosi. Mwana wamwamuna woyamba kubadwa muzikamuwombola.</para>
  <para style="p">
    <verse number="14" style="v"/>“Mʼtsogolomo mwana wanu akakafunsa kuti, ‘Zimenezi zikutanthauza chiyani?’ Mukamuwuze kuti, ‘Yehova anatitulutsa mʼdziko la Igupto, dziko la ukapolo ndi dzanja lamphamvu. <verse number="15" style="v"/>Farao atakanitsitsa kuti asatitulutse, Yehova anapha aliyense woyamba kubadwa mʼdziko la Igupto, kuyambira ana a anthu ndi ziweto zomwe. Nʼchifukwa chake ine ndimapereka nsembe kwa Yehova, chachimuna chilichonse choyamba kubadwa ndipo mwana wamwamuna woyamba kubadwa ndimamuwombola.’ <verse number="16" style="v"/>Ndipo chidzakhala kwa inu ngati chizindikiro chomangidwa pa dzanja lanu ndi pamphumi panu kuonetsa kuti Yehova anakutulutsani mʼdziko la Igupto ndi dzanja lake lamphamvu.”</para>
  <para style="s1">Kuwoloka Nyanja</para>
  <para style="p">
    <verse number="17" style="v"/>Farao atalola anthu aja kuti atuluke, Mulungu sanawadzeretse njira yodutsa dziko la Afilisti, ngakhale kuti inali yachidule popeza Mulungu anati, “Ngati anthuwa atadzakumana ndi nkhondo angadzakhumudwe ndi kubwerera ku Igupto.” <verse number="18" style="v"/>Choncho Mulungu anawadzeretsa anthuwo njira yozungulira ya mʼchipululu kulowera ku Nyanja Yofiira. Komabe Aisraeli anatuluka mʼdziko la Igupto atakonzekera nkhondo.</para>
  <para style="p">
    <verse number="19" style="v"/>Mose ananyamula mafupa a Yosefe chifukwa Yosefe anawalumbiritsa ana a Israeli. Iye anawawuza kuti, “Mulungu adzabwera ndithu kudzakuthandizani, ndipo mudzanyamule mafupa anga pochoka ku malo ano.”</para>
  <para style="p">
    <verse number="20" style="v"/>Atachoka ku Sukoti anakagona ku Etamu mʼmphepete mwa chipululu. <verse number="21" style="v"/>Nthawi yamasana Yehova amakhala patsogolo pa anthu kuwatsogolera njira ndi chipilala cha mtambo, ndipo usiku Yehova ankawatsogolera ndi chipilala cha moto, kuwawunikira njira kuti athe kuyenda masana ndi usiku. <verse number="22" style="v"/>Usana, chipilala cha mtambo ndi usiku, chipilala cha moto zinali patsogolo kuwatsogolera anthu aja.</para>
  <chapter number="14" style="c"/>
  <para style="p">
    <verse number="1" style="v"/>Kenaka Yehova anati kwa Mose, <verse number="2" style="v"/>“Uza Aisraeli abwerere ndi kukagona pafupi ndi Pihahiroti, pakati pa Migidoli ndi nyanja. Inu mumange zithando mʼmbali mwa nyanja moyangʼanana ndi Baala-Zefoni. <verse number="3" style="v"/>Farao adzaganiza kuti ‘Aisraeli asokonezeka nʼkumangozungulirazungulira mu dzikomo, chipululu chitawazinga.’ <verse number="4" style="v"/>Ndidzawumitsa mtima wa Farao ndipo adzathamangira Aisraeliwo. Choncho ndikadzagonjetsa Farao ndi gulu lake lonse la nkhondo, Ine ndidzalemekezedwa.” Choncho Aisraeli aja anachita zimenezi.</para>
  <para style="p">
    <verse number="5" style="v"/>Farao, mfumu ya Igupto atamva kuti anthu aja athawa, iye pamodzi ndi nduna zake anasintha maganizo awo pa Israeli ndipo anati, “Ife tachita chiyani? Tawalola Aisraeli kuti apite ndi kuleka kutitumikira?” <verse number="6" style="v"/>Choncho anakonzetsa galeta lake ndipo ananyamuka pamodzi ndi ankhondo ake. <verse number="7" style="v"/>Iye anatenga magaleta 600 abwino kwambiri pamodzi ndi magaleta ena a dziko la Igupto. Anatenganso akuluakulu onse ankhondo. <verse number="8" style="v"/>Yehova anawumitsa mtima wa Farao mfumu ya dziko la Igupto, kotero iye anawathamangira Aisraeli amene ankachoka mʼdzikomo mosavutika. <verse number="9" style="v"/>Aigupto aja (kutanthauza akavalo ndi magaleta onse a Farao, okwera akavalowo pamodzi ndi gulu lonse la nkhondo) analondola Aisraeli aja ndipo anakawapeza pamalo pamene anamanga zithando paja, mʼmbali mwa nyanja, pafupi ndi Pihahiroti, moyangʼanana ndi Baala-Zefoni.</para>
  <para style="p">
    <verse number="10" style="v"/>Tsono Farao anayandikira. Ndipo Aisraeli ataona kuti Aigupto akuwatsatira, anachita mantha aakulu ndipo anafuwula kwa Yehova. <verse number="11" style="v"/>Iwo anafunsa Mose kuti, “Kodi nʼchifukwa chakuti kunalibe manda ku dziko la Igupto kuti iwe utibweretse muno mʼchipululu kuti tidzafe? Chimene watichitachi nʼchiyani, kutitulutsa mʼdziko la Igupto? <verse number="12" style="v"/>Kodi sindizo zimene tinakuwuza mʼdziko la Igupto? Ife tinati, ‘Tileke titumikire Aigupto?’ Zikanatikomera kutumikira Aigupto kulekana ndi kufa mʼchipululu muno.”</para>
  <para style="p">
    <verse number="13" style="v"/>Mose anayankha anthu kuti, “Musachite mantha. Imani, ndipo muone chipulumutso chimene Yehova akuchitireni lero. Aigupto amene mukuwaona lerowa simudzawaonanso. <verse number="14" style="v"/>Yehova adzakumenyerani nkhondo. Inu mungokhala chete.”</para>
  <para style="p">
    <verse number="15" style="v"/>Kenaka Yehova anati kwa Mose, “Chifukwa chiyani ukufuwulira kwa ine? Uwuze Aisraeli aziyenda. <verse number="16" style="v"/>Nyamula ndodo yako ndi kutambasula dzanja lako kuloza ku nyanja, kugawa madzi kuti Aisraeli awoloke powuma. <verse number="17" style="v"/>Ine ndidzawumitsa mitima ya Aigupto kotero kuti adzatsatirabe Aisraeli. Ndipo ine ndikadzagonjetsa Farao ndi asilikali ake onse ankhondo, okwera magaleta ndi akavalo, ndidzapeza ulemerero. <verse number="18" style="v"/>Aigupto adzadziwa kuti Ine ndine Yehova akadzaona mmene ndipambanire Farao ndi magaleta ndi owayendetsa ake.”</para>
  <para style="p">
    <verse number="19" style="v"/>Ndipo mngelo wa Mulungu amene amayenda patsogolo pa gulu lankhondo la Israeli anachoka ndi kupita kumbuyo kwawo. Chipilala cha mtambo chinasunthanso kuchoka kutsogolo ndi kupita kumbuyo kwawo. <verse number="20" style="v"/>Choncho mtambowo unakhala pakati pa asilikali ankhondo a dziko la Igupto ndi a dziko la Israeli. Choncho panali mdima motero kuti magulu awiri ankhondowa sanathe kuyandikizana usiku wonse.</para>
  <para style="p">
    <verse number="21" style="v"/>Kenaka Mose anatambalitsa dzanja lake pa nyanja, ndipo Yehova pogwiritsa ntchito mphepo yamphamvu ya kummawa imene inawomba usiku wonse anabweza madzi ndi kuwumitsa nyanja ija. Choncho nyanja ija inagawanika. <verse number="22" style="v"/>Ndipo Aisraeli anawoloka pakati pa nyanja powuma, madzi atasanduka khoma kumanja ndi kumanzere kwawo.</para>
  <para style="p">
    <verse number="23" style="v"/>Aigupto onse, Farao, ndi onse okwera pa magaleta ndi akavalo anawalondola ndipo analowa mʼmadzi. <verse number="24" style="v"/>Kutatsala pangʼono kucha, Yehova ali mu chipilala chamoto ndi chamtambo, anayangʼana asilikali ankhondo a Igupto ndipo anabweretsa chisokonezo pakati pawo. <verse number="25" style="v"/>Yehova anamanga matayala a magaleta kotero kuti ankavutika kuyenda. Ndipo Aigupto anati, “Tiyeni tiwathawe Aisraeli! Yehova akuwamenyera nkhondo kulimbana nafe.”</para>
  <para style="p">
    <verse number="26" style="v"/>Kenaka Yehova anati kwa Mose, “Tambasula dzanja lako pa nyanja kuti madzi amize Aigupto ndi magaleta awo ndi okwera pa akavalo.” <verse number="27" style="v"/>Mose anatambasula dzanja lake pa nyanja, ndipo mmene kumacha nyanja inabwerera mʼmalo mwake. Aigupto pothawa anakumana nayo, ndipo Yehova anawakokera mʼnyanja momwemo. <verse number="28" style="v"/>Madzi anabwerera ndi kumiza magaleta ndi okwera akavalo, asilikali ankhondo onse amene anatsatira Aisraeli mʼnyanja, palibe ndi mmodzi yemwe amene anapulumuka.</para>
  <para style="p">
    <verse number="29" style="v"/>Koma Aisraeli aja anawoloka nyanja pansi pali powuma, madzi atachita khoma kumanja ndi kumanzere kwawo. <verse number="30" style="v"/>Tsiku limeneli Yehova anapulumutsa Israeli mʼmanja mwa Aigupto ndipo Israeli anaona Aigupto ali lambalamba mʼmbali mwa nyanja atafa <verse number="31" style="v"/>Choncho Aisraeli anaona dzanja lamphamvu la Yehova limene linagonjetsa Aigupto aja, ndipo iwo anaopa Yehova ndi kumukhulupirira pamodzi ndi mtumiki wake Mose.</para>
  <chapter number="15" style="c"/>
  <para style="s1">Nyimbo ya Mose ndi Miriamu</para>
  <para style="p">
    <verse number="1" style="v"/>Ndipo Mose ndi Aisraeli anayimbira Yehova nyimbo iyi:</para>
  <para style="q1">“Ine ndidzayimbira Yehova</para>
  <para style="q2">pakuti wakwezeka mʼchigonjetso.</para>
  <para style="q1">Kavalo ndi wokwera wake,</para>
  <para style="q2">Iye wawaponya mʼnyanja.</para>
  <para style="q1">
    <verse number="2" style="v"/>Yehova ndiye mphamvu yanga ndi nyimbo yanga;</para>
  <para style="q2">ndiye chipulumutso changa.</para>
  <para style="q1">Iye ndiye Mulungu wanga, ndipo ndidzamutamanda,</para>
  <para style="q2">Mulungu wa makolo anga, ine ndidzamukweza.</para>
  <para style="q1">
    <verse number="3" style="v"/>Yehova ndi wankhondo;</para>
  <para style="q2">Yehova ndilo dzina lake.</para>
  <para style="q1">
    <verse number="4" style="v"/>Magaleta a Farao ndi asilikali ake ankhondo</para>
  <para style="q2">Iye wawaponya mʼnyanja.</para>
  <para style="q1">Akatswiri ankhondo amphamvu a Farao</para>
  <para style="q2">amizidwa mʼNyanja Yofiira.</para>
  <para style="q1">
    <verse number="5" style="v"/>Nyanja yakuya inawaphimba;</para>
  <para style="q2">Iwo anamira pansi ngati mwala.”</para>
  <para style="b"/>
  <para style="q1">
    <verse number="6" style="v"/>Yehova, dzanja lanu lamanja</para>
  <para style="q2">ndi laulemerero chifukwa cha mphamvu zake.</para>
  <para style="q1">Ndithu Yehova, dzanja lanu lamanja</para>
  <para style="q2">linaphwanya mdani.</para>
  <para style="q1">
    <verse number="7" style="v"/>Ndi ulemerero wanu waukulu,</para>
  <para style="q2">munagonjetsa okutsutsani.</para>
  <para style="q1">Inu munatumiza mkwiyo wanu waukulu;</para>
  <para style="q2">ndipo unawapsereza ngati udzu.</para>
  <para style="q1">
    <verse number="8" style="v"/>Ndi mpweya wotuluka mʼmphuno mwanu</para>
  <para style="q2">madzi anawunjikana pamodzi.</para>
  <para style="q1">Nyanja yakuya ija inasanduka</para>
  <para style="q2">madzi owuma gwaa kufika pansi.</para>
  <para style="b"/>
  <para style="q1">
    <verse number="9" style="v"/>Mdaniyo anati,</para>
  <para style="q2">“Ine ndidzawalondola, ndipo ndidzawagwira.</para>
  <para style="q1">Ndidzagawa chuma chawo;</para>
  <para style="q2">ndiye chokhumba changa chidzakwaniritsidwa.</para>
  <para style="q1">Ine ndidzasolola lupanga langa,</para>
  <para style="q2">ndi mkono wanga ndidzawawononga.”</para>
  <para style="q1">
    <verse number="10" style="v"/>Koma Inu munawuzira mphepo yanu,</para>
  <para style="q2">ndipo nyanja inawaphimba.</para>
  <para style="q1">Iwo anamira ngati chitsulo</para>
  <para style="q2">mʼmadzi amphamvu.</para>
  <para style="b"/>
  <para style="q1">
    <verse number="11" style="v"/>Ndithu Yehova, pakati pa milungu,</para>
  <para style="q2">ndani afanana nanu? Inu amene muli woyera,</para>
  <para style="q3">ndiponso wotamandika wolemekezeka,</para>
  <para style="q3">chifukwa cha ntchito zanu,</para>
  <para style="q3">zazikulu ndi zodabwitsa?</para>
  <para style="q1">
    <verse number="12" style="v"/>Munatambasula dzanja lanu lamanja</para>
  <para style="q2">ndipo dziko linawameza.</para>
  <para style="b"/>
  <para style="q1">
    <verse number="13" style="v"/>Ndi chikondi chanu chosasinthika mudzatsogolera</para>
  <para style="q2">anthu amene munawawombola.</para>
  <para style="q1">Ndi mphamvu zanu munawatsogolera</para>
  <para style="q2">ku malo anu woyera.</para>
  <para style="q1">
    <verse number="14" style="v"/>Anthu amitundu ina anamva za mbiriyi ndipo ananjenjemera ndi mantha,</para>
  <para style="q2">mantha woopsa agwira anthu a dziko la Filisiti.</para>
  <para style="q1">
    <verse number="15" style="v"/>Tsopano mafumu a ku Edomu agwidwa ndi mantha aakulu,</para>
  <para style="q2">otsogolera a dziko la Mowabu akunjenjemera ndi mantha,</para>
  <para style="q1">ndipo anthu a ku Kanaani asungunuka ndi mantha.</para>
  <para style="q2">
    <verse number="16" style="v"/>Onse agwidwa ndi mantha woopsa.</para>
  <para style="q1">Popeza anaona mphamvu zanu zazikulu,</para>
  <para style="q2">iwo ayima chilili ngati mwala mpaka anthu anu,</para>
  <para style="q1">Inu Yehova atadutsa;</para>
  <para style="q2">inde mpaka atadutsa anthu amene munawagula.</para>
  <para style="q1">
    <verse number="17" style="v"/>Inu mudzawalowetsa ndi kuwakhazikitsa</para>
  <para style="q2">pa phiri lanu.</para>
  <para style="q1">Pa malo pamene Inu Yehova munawapanga kuti muzikhalapo;</para>
  <para style="q2">malo wopatulika amene Inu Ambuye munawakonza ndi manja anu.</para>
  <para style="q1">
    <verse number="18" style="v"/>“Yehova adzalamula</para>
  <para style="q2">mpaka muyaya.”</para>
  <para style="p">
    <verse number="19" style="v"/>Akavalo a Farao, magaleta ndi oyendetsa akavalo atalowa mʼnyanja, Yehova anawabwezera madziwo mʼnyanja ndi kuwamiza, koma Aisraeli anawoloka nyanjayo powuma. <verse number="20" style="v"/>Ndipo Miriamu mneneri wamkazi, mlongo wa Aaroni anatenga zoyimbira ndipo akazi onse anamutsatira pambuyo, akuyimba ndi zoyimbira ndi kuvina. <verse number="21" style="v"/>Miriamu anawayimbira nyimbo iyi:</para>
  <para style="q1">“Imbirani Yehova,</para>
  <para style="q2">chifukwa iye wapambana.</para>
  <para style="q1">Kavalo ndi wokwerapo wake</para>
  <para style="q2">Iye wawamiza mʼnyanja.”</para>
  <para style="s1">Madzi a ku Mara ndi Elimu</para>
  <para style="p">
    <verse number="22" style="v"/>Ndipo Mose anatsogolera Israeli kuchoka ku nyanja yofiira ndi kupita ku chipululu cha Suri. Anayenda mʼchipululu masiku atatu wosapeza madzi. <verse number="23" style="v"/>Ndipo anafika ku Mara. Koma sanathe kumwa madzi akumeneko chifukwa anali owawa. (Ndi chifukwa chake malowo amatchedwa Mara). <verse number="24" style="v"/>Tsono anthu aja anadandaulira Mose ndi kumufunsa kuti, “Kodi tikumwa chiyani?”</para>
  <para style="p">
    <verse number="25" style="v"/>Ndipo Mose anapemphera kwa Yehova, ndipo Yehova anamuonetsa kamtengo. Iye anakaponya mʼmadzimo ndipo madzi anakhala abwino.</para>
  <para style="p">Kumeneko Yehova anawayikira lamulo ndi maweruziro. Kumenekonso Yehova anawayesa. <verse number="26" style="v"/>Yehova anati, “Ngati inu mudzamvetsa bwino mawu anga, kuchita zolungama, kumvera malamulo anga ndi kusamalitsa zimene ndikukuwuzani ndiye kuti Ine sindidzayika pa inu matenda amene ndinayika pa anthu a ku Igupto popeza ndine Yehova amene ndimakuchiritsani.”</para>
  <para style="p">
    <verse number="27" style="v"/>Kenaka anafika ku Elimu, kumene kunali akasupe khumi ndi awiri ndi mitengo ya migwalangwa makumi asanu ndi awiri, ndipo anamanga misasa yawo kumeneko pafupi ndi madzi.</para>
  <chapter number="16" style="c"/>
  <para style="s1">Mana ndi Zinziri</para>
  <para style="p">
    <verse number="1" style="v"/>Pambuyo pake gulu lonse la Aisraeli linachoka ku Elimu, ndipo pa tsiku la khumi ndi chisanu mwezi wachiwiri chichokere mʼdziko la Igupto, anafika ku chipululu cha Sini chimene chinali pakati pa Elimu ndi Sinai. <verse number="2" style="v"/>Mʼchipululumo gulu lonse linadandaulira Mose ndi Aaroni <verse number="3" style="v"/>kuti, “Kukanakhala bwino Yehova akanatiphera mʼdziko la Igupto! Kumeneko timadya nyama ndi buledi mpaka kukhuta, koma inu mwabwera nafe ku chipululu kudzapha mpingo wonsewu ndi njala!”</para>
  <para style="p">
    <verse number="4" style="v"/>Ndipo Yehova anati kwa Mose, “Ine ndidzakupatsani buledi wogwa kuchokera kumwamba ngati mvula. Anthu azituluka tsiku lililonse kukatola buledi wokwanira tsiku limenelo. Ine ndidzawayesa mʼnjira imeneyi kuti ndione ngati adzatsatira malangizo anga. <verse number="5" style="v"/>Pa tsiku lachisanu ndi chimodzi, pamene azidzakonza buledi amene abwera naye, adzapeza kuti ndi wokwanira masiku awiri.”</para>
  <para style="p">
    <verse number="6" style="v"/>Kotero Mose ndi Aaroni anati kwa Aisraeli onse, “Nthawi yamadzulo inu mudzadziwa kuti ndi Yehova amene anakutulutsani mʼdziko la Igupto. <verse number="7" style="v"/>Ndipo mmawa mudzaona ulemerero wa Yehova pakuti wamva kudandaula kwanu. Kodi ife ndi yani kuti muzitidandaulira?” <verse number="8" style="v"/>Mose anati, “Yehova adzakupatsani nyama madzulo aliwonse ndi buledi mmawa uliwonse kuti mukhute chifukwa Iye wamva madandawulo anu. Nanga ife ndi yani? Kudandaula kwanu simudandaulira ife, koma Yehova.”</para>
  <para style="p">
    <verse number="9" style="v"/>Kenaka Mose anawuza Aaroni kuti, “Uza gulu lonse la Aisraeli kuti, ‘Bwerani pamaso pa Yehova pakuti wamva kudandaula kwanu.’ ”</para>
  <para style="p">
    <verse number="10" style="v"/>Pamene Aaroni amayankhula ndi gulu lonse la Aisraeli, iwo anayangʼana ku chipululu, ndipo ulemerero wa Yehova umaoneka mu mtambo.</para>
  <para style="p">
    <verse number="11" style="v"/>Yehova anati kwa Mose, <verse number="12" style="v"/>“Ine ndamva kudandaula kwa Aisraeli. Awuze kuti, ‘Madzulo mudzadya nyama ndipo mmawa mudzakhuta buledi. Pamenepo mudzadziwa kuti ine ndine Yehova Mulungu wanu.’ ”</para>
  <para style="p">
    <verse number="13" style="v"/>Madzulo amenewo panatuluka zinziri zimene zinali ponseponse pa misasa yawo, ndipo mmawa panali mame kuzungulira misasa yawo. <verse number="14" style="v"/>Mamewo atachoka, pa nthaka mʼchipululumo panaoneka tinthu tina topyapyala komanso totuwa ngati chipale. <verse number="15" style="v"/>Aisraeli atationa anafunsana wina ndi mnzake nati, “Kodi timeneti nʼchiyani?” Popeza sanatidziwe.</para>
  <para style="p">Mose anawawuza kuti, “Uyu ndi buledi amene Yehova wakupatsani kuti mudye. <verse number="16" style="v"/>Yehova walamula kuti, ‘Aliyense atole zomukwanira kudya, malita awiri pa munthu mmodzi molingana ndi chiwerengero cha anthu amene ali mu tenti yanu.’ ”</para>
  <para style="p">
    <verse number="17" style="v"/>Aisraeli anachita zonse anawawuza. Ena anatola zambiri ena zochepa. <verse number="18" style="v"/>Ndipo iwo atayeza ndi muyeso wa malita awiri, iye amene anatola zambiri sizinamutsalireko ndipo amene anatola pangʼono sizinamuchepere. Aliyense anatola zomukwanira kudya.</para>
  <para style="p">
    <verse number="19" style="v"/>Ndipo Mose anawawuza kuti, “Wina aliyense asasunge mpaka mmawa.”</para>
  <para style="p">
    <verse number="20" style="v"/>Komabe ena sanamvere Mose, anasungako mpaka mmawa. Koma mmawa mwake tonse tinali mphutsi zokhazokha. Kotero Mose anawapsera mtima.</para>
  <para style="p">
    <verse number="21" style="v"/>Mmawa uliwonse aliyense amatola zimene amazifuna, ndipo dzuwa likatentha zimasungunuka. <verse number="22" style="v"/>Tsiku lachisanu ndi chimodzi anatuta malita anayi munthu aliyense, ndipo atsogoleri a mpingo wonse anabwera kudzawuza Mose za zimenezi. <verse number="23" style="v"/>Iye anawawuza kuti, “Izi ndi zimene Yehova analamula, ‘Mawa ndi tsiku lopumula, Sabata Loyera la Yehova, choncho wotchani ndi kuphika zimene mukufuna. Sungani zotsala mpaka mmawa.’ ”</para>
  <para style="p">
    <verse number="24" style="v"/>Choncho anasunga mpaka mmawa monga Mose anawalamulira, ndipo sananunkhe kapena kuchita mphutsi. <verse number="25" style="v"/>Mose anati, “Idyani lero chifukwa lero ndi Sabata la Yehova. Lero simukapeza chilichonse kunjaku. <verse number="26" style="v"/>Muzitola chakudya masiku asanu ndi limodzi koma tsiku la chisanu ndi chiwiri ndi la Sabata, simukapeza chilichonse kunjaku.”</para>
  <para style="p">
    <verse number="27" style="v"/>Komabe anthu ena anapita kuti akatole chakudya tsiku lachisanu ndi chiwiri, koma sanapeze kanthu. <verse number="28" style="v"/>Ndipo Yehova anafunsa Mose nati, “Kodi inu muzipitirira kukana kusunga malamulo ndi malangizo anga mpaka liti? <verse number="29" style="v"/>Taonani, popeza Yehova wakupatsani Sabata nʼchifukwa chake tsiku lachisanu ndi chimodzi amakupatsani chakudya cha masiku awiri. Aliyense azikhala pamene ali pa tsiku lachisanu ndi chiwiri, pasapezeke wotuluka kunja.” <verse number="30" style="v"/>Kotero anthu anapuma tsiku lachisanu ndi chiwiri.</para>
  <para style="p">
    <verse number="31" style="v"/>Aisraeli anatchula chakudyacho Mana. Chakudyacho chinkaoneka ngati mbewu zamapira, zoyera. Ndipo chinkakoma ngati chothira uchi. <verse number="32" style="v"/>Mose anati, “Chimene Yehova walamula ndi ichi: ‘Tengani muyeso wa malita awiri a mana ndi kusungira mibado imene ikubwera, kuti iwo adzaone chakudya chimene Ine ndinakupatsani kuti mudye mʼchipululu pamene ndinakutulutsani mʼdziko la Igupto.’ ”</para>
  <para style="p">
    <verse number="33" style="v"/>Choncho Mose anati kwa Aaroni, “Tenga mtsuko ndipo uyikemo malita awiri a mana. Ndipo uyike manawo pamaso pa Yehova kusungira mibado imene ikubwera.”</para>
  <para style="p">
    <verse number="34" style="v"/>Monga momwe Yehova analamulira Mose, Aaroni anayika mtsuko uja pafupi ndi bokosi la Chipangano kuti manawo asungike. <verse number="35" style="v"/>Aisraeli anadya mana zaka 40, mpaka pamene anafika ku dziko kumene amati akakhazikeko. Iwo anadya mana mpaka pamene anafika mʼmalire a Kanaani.</para>
  <para style="p">
    <verse number="36" style="v"/>(Malita awiri amafanana ndi gawo lakhumi la efa).</para>
  <chapter number="17" style="c"/>
  <para style="s1">Madzi Otuluka Mʼthanthwe</para>
  <para style="p">
    <verse number="1" style="v"/>Gulu lonse la Aisraeli linachoka ku chipululu cha Sini, ndi kumayenda malo ndi malo monga momwe anawalamulira Yehova. Iwo anamanga misasa yawo ku Refidimu koma kunalibe madzi woti anthu onse ndi kumwa. <verse number="2" style="v"/>Kotero iwo anakangana ndi Mose nati, “Tipatse madzi akumwa.”</para>
  <para style="p">Mose anayankha kuti, “Chifukwa chiyani mukukangana ndi ine? Chifukwa chiyani mukumuyesa Yehova?”</para>
  <para style="p">
    <verse number="3" style="v"/>Koma anthu anali ndi ludzu pamenepo ndipo anangʼungʼudza pamaso pa Mose namufunsa kuti, “Kodi nʼchifukwa chiyani unatitulutsa mʼdziko la Igupto kuti ife, ana athu pamodzi ndi ziweto zathu tife ndi ludzu?”</para>
  <para style="p">
    <verse number="4" style="v"/>Ndipo Mose anapemphera kwa Yehova, “Kodi ndichite chiyani ndi anthu awa? Iwo atsala pangʼono kundigenda ndi miyala.”</para>
  <para style="p">
    <verse number="5" style="v"/>Yehova anati kwa Mose, “Pita patsogolo pa anthuwo. Tenga ndodo imene unamenyera nyanja ya Nailo pamodzi ndi akuluakulu ena a Israeli ndi kunyamuka. <verse number="6" style="v"/>Ine ndidzayima patsogolo pako pafupi ndi thanthwe la ku Horebu. Ukamenye thanthwelo, madzi adzatuluka kuti anthu amwe.” Motero Mose anachita zimenezi pamaso pa akuluakulu a Israeli. <verse number="7" style="v"/>Ndipo iye anatcha malowo Masa ndi Meriba chifukwa Aisraeli anakangana ndi kuyesa Yehova ponena kuti, “Kodi pakati pathu pali Yehova kapena palibe?”</para>
  <para style="s1">Aisraeli Agonjetsa Aamaleki</para>
  <para style="p">
    <verse number="8" style="v"/>Amaleki anabwera ku Refidimu kudzamenyana ndi Aisraeli. <verse number="9" style="v"/>Mose anati kwa Yoswa, “Sankha amuna amphamvu ndipo upite ukamenyane ndi Amaleki. Mawa ndidzayima pamwamba pa phiri nditagwira ndodo ya Mulungu.”</para>
  <para style="p">
    <verse number="10" style="v"/>Ndipo Yoswa anachitadi monga Mose anamulamulira. Iye anapita kukamenyana ndi Aamaleki ndipo Mose, Aaroni ndi Huri anapita pamwamba pa phiri. <verse number="11" style="v"/>Mose ankati akakweza manja ake, Aisraeli amapambana, koma akatsitsa manja akewo Amaleki amapambana. <verse number="12" style="v"/>Manja a Mose atatopa, Aaroni ndi Huri anatenga mwala ndi kuyika pansi ndipo Mose anakhalapo. Aaroni ndi Huri anagwirizitsa manja a Mose wina mbali ina winanso mbali ina. Choncho manja a Mose analimba mpaka kulowa kwa dzuwa. <verse number="13" style="v"/>Kotero Yoswa anagonjetsa asilikali ankhondo a Amaleki ndi lupanga.</para>
  <para style="p">
    <verse number="14" style="v"/>Kenaka Yehova anati kwa Mose, “Lemba izi mʼbuku kuti zidzakumbukirike ndipo uwonetsetse kuti Yoswa amve zimenezi, chifukwa Ine ndidzafafaniziratu Amaleki pa dziko lapansi, kotero kuti palibe amene adzawakumbukire.”</para>
  <para style="p">
    <verse number="15" style="v"/>Mose anamanga guwa lansembe ndipo analitcha Yehova Chipambano Changa (Yehova Nisi). <verse number="16" style="v"/>Ndipo anati, “Kwezani mbendera ya Yehova. Yehova adzachitabe nkhondo ndi mibado yonse ya Aamaleki.”</para>
  <chapter number="18" style="c"/>
  <para style="s1">Yetero Abwera Kudzaona Mose</para>
  <para style="p">
    <verse number="1" style="v"/>Yetero wansembe wa ku Midiyani amenenso anali mpongozi wa Mose, anamva zonse zimene Mulungu anachitira Mose ndi anthu ake a Aisraeli ndi mmene Yehova anawatulutsira mʼdziko la Igupto.</para>
  <para style="p">
    <verse number="2" style="v"/>Mose atamubweza Zipora, mkazi wake, Yetero, mpongozi wake anamulandira <verse number="3" style="v"/>mwana wake wamkaziyo pamodzi ndi ana ake aamuna awiri. Mose anamupatsa mwana wachisamba dzina loti Geresomu popeza anati, “Ndakhala mlendo mʼdziko lachilendo.” <verse number="4" style="v"/>Ndipo mwana wake wachiwiri anamupatsa dzina loti Eliezara, pakuti anati, “Mulungu wa makolo anga anali thandizo langa. Iye anandipulumutsa ku lupanga la Farao.”</para>
  <para style="p">
    <verse number="5" style="v"/>Yetero, mpongozi wa Mose pamodzi ndi ana a Mose aamuna awiri ndi mkazi wake anabwera kwa Mose ku chipululu pa phiri la Mulungu kumene Mose anamanga misasa. <verse number="6" style="v"/>Yetero anali atatumiza uthenga kwa Mose kuti, “Ine Yetero, mpongozi wako, ndikubwera ndi mkazi wako ndi ana ake awiri.”</para>
  <para style="p">
    <verse number="7" style="v"/>Kotero Mose anatuluka kukakumana ndi mpongozi wake ndipo anawerama ndi kupsompsona. Atalonjerana anakalowa mu tenti <verse number="8" style="v"/>Mose anafotokozera mpongozi wake zonse zimene Yehova anamuchita Farao ndi Aigupto chifukwa cha Israeli komanso zowawa zonse anakumana nazo mʼnjira. Mose anafotokozanso momwe Yehova anawapulumutsira.</para>
  <para style="p">
    <verse number="9" style="v"/>Yetero anakondwa kwambiri atamva zabwino zonse zimene Yehova anachitira Aisraeli powapulumutsa mʼdzanja la Aigupto. <verse number="10" style="v"/>Iye anati, “Alemekezeke Yehova amene wakupulumutsani mʼdzanja la Aigupto ndi Farao. Wapulumutsanso anthuwa mʼdzanja la Aigupto. <verse number="11" style="v"/>Tsopano ndikudziwa kuti Yehova ndi wopambana milungu ina yonse, pakuti anachita izi kwa amene ananyoza Israeli.” <verse number="12" style="v"/>Ndipo Yetero, mpongozi wa Mose anapereka nsembe yopsereza ndi nsembe zina kwa Mulungu. Aaroni ndi akuluakulu onse a Israeli anabwera kudzadya chakudya pamodzi ndi mpongozi wa Mose pamaso pa Mulungu.</para>
  <para style="p">
    <verse number="13" style="v"/>Mmawa mwake, Mose anakhala pa mpando kuti aweruze milandu ya anthu. Anthu anayima momuzungulira kuyambira mmawa mpaka madzulo. <verse number="14" style="v"/>Mpongozi wa Mose ataona zonse zimene iye amawachitira anthu anati, “Nʼchiyani chimene mukuwachitira anthuwa? Nʼchifukwa chiyani mulipo nokha woweruza, pamene anthu onsewa ayimirira kuyambira mmawa mpaka madzulo?”</para>
  <para style="p">
    <verse number="15" style="v"/>Mose anamuyankha kuti, “Chifukwa anthuwa anabwera kwa ine kudzafunsa zimene Mulungu akufuna. <verse number="16" style="v"/>Ngati munthu akangana ndi mʼbale wake, onse awiri amabwera kwa ine, ndipo ine ndimawaweruza. Ndimawawuzanso malamulo a Mulungu ndi malangizo ake.”</para>
  <para style="p">
    <verse number="17" style="v"/>Mpongozi wa Mose anayankha kuti, “Zimene mukuchitazi si zabwino. <verse number="18" style="v"/>Ntchitoyi ndi yayikulu kuposa mphamvu zanu. Inu simungathe kuyigwira nokha. Inu pamodzi ndi anthuwa amene amabwera kwa inu mudzatopa. <verse number="19" style="v"/>Tsono tamverani ndikulangizeni, ndipo Mulungu akhale nanu. Inu muziwayimirira anthuwa pamaso pa Mulungu, ndipo mikangano yawo muzibwera nayo kwa Iye. <verse number="20" style="v"/>Aphunzitseni mawu ndi malangizo a Mulungu. Aphunzitseni mmene ayenera kukhalira ndi zimene ayenera kuchita. <verse number="21" style="v"/>Koma sankhani amuna odziwa ntchito yawo, anthu owopa Mulungu, anthu odalirika amene amadana ndi kupeza phindu mwachinyengo. Tsono muwayike kuti akhale oyangʼanira anthu motere: atsogoleri a anthu 1,000, ena a anthu 100, ena a anthu 50 ndi ena a anthu khumi. <verse number="22" style="v"/>Tsono amenewa aziweruza anthu nthawi zonse. Mlandu uliwonse waukulu azibwera nawo kwa inu, koma mlandu waungʼono aziweruza okha. Izi zidzachititsa kuti ntchito yanu ipepuke, popeza mudzagwira ntchito mothandizana. <verse number="23" style="v"/>Ngati mutsatira malangizowa monga mmene Mulungu wakulamulirani ndiye kuti simudzafowoka ndipo anthu onsewa adzapita kwawo mu mtendere.”</para>
  <para style="p">
    <verse number="24" style="v"/>Mose anamvera mpongozi wake ndi kuchita zonse zimene iye ananena. <verse number="25" style="v"/>Iye anasankha amuna odziwa bwino ntchito zawo ndipo anawayika kuti akhale atsogoleri, oyangʼanira anthu motere: atsogoleri a anthu 1,000, ena a anthu 500, ena a anthu makumi asanu ndi ena a anthu khumi. <verse number="26" style="v"/>Iwowa ankaweruza anthu nthawi zonse. Milandu yovuta ankabwera nayo kwa Mose, koma yosavuta ankayiweruza okha.</para>
  <para style="p">
    <verse number="27" style="v"/>Kenaka Mose analola kuti mpongozi wake, Yetero anyamuke kubwerera ku dziko la kwawo.</para>
  <chapter number="19" style="c"/>
  <para style="s1">Pa Phiri la Sinai</para>
  <para style="p">
    <verse number="1" style="v"/>Ana a Israeli aja anafika ku chipululu cha Sinai pa tsiku loyamba la mwezi wachitatu chichokere mʼdziko la Igupto. <verse number="2" style="v"/>Atachoka ku Refidimu, anafika ku Sinai, ndipo Aisraeli anamangako misasa yawo moyangʼanana ndi phirilo.</para>
  <para style="p">
    <verse number="3" style="v"/>Mose anakwera ku phiri kukakumana ndi Mulungu ndipo Yehova anamuyitana nati, “Ukawuze zidzukulu za Yakobo, ana onse a Israeli kuti, <verse number="4" style="v"/>‘Inu eni munaona zimene ndinawachitira Aigupto ndiponso mmene ndinakunyamulirani, monga mmene chiwombankhanga chimanyamulira ana ake pa mapiko,’ ndikukubweretsani kwa Ine. <verse number="5" style="v"/>Tsopano, ngati mumveradi mawu anga ndi kusunga pangano langa, mudzakhala chuma changa chapamtima pakati pa mitundu yonse. Ngakhale kuti dziko lonse lapansi ndi langa, <verse number="6" style="v"/>inu mudzakhala ansembe achifumu ndi mtundu woyera mtima. Awa ndi mawu amene uyenera kuwawuza Aisraeli.”</para>
  <para style="p">
    <verse number="7" style="v"/>Ndipo Mose anabwerera ndi kuyitanitsa akuluakulu. Atabwera anawafotokozera mawu amene Yehova anamulamulira kuti adzanene. <verse number="8" style="v"/>Anthu onse anayankha pamodzi kuti, “Ife tidzachita zonse zimene Yehova wanena.” Choncho Mose anabweza yankho lawo kwa Yehova.</para>
  <para style="p">
    <verse number="9" style="v"/>Yehova anati kwa Mose, “Ine ndibwera kwa iwe mu mtambo wakuda kuti anthu adzandimve ndikuyankhula ndi iwe. Choncho adzakukhulupirira nthawi zonse.” Kenaka Mose anawuza Yehova zimene anthu ananena.</para>
  <para style="p">
    <verse number="10" style="v"/>Ndipo Yehova anati kwa Mose, “Pita kwa anthu onse ndi kuwayeretsa lero ndi mawa. Achape zovala zawo <verse number="11" style="v"/>ndipo akhale atakonzeka pofika tsiku lachitatu, chifukwa tsiku limenelo Yehova adzatsika pa phiri la Sinai anthu onse akuona. <verse number="12" style="v"/>Uwalembere malire anthuwo kuzungulira phirilo ndipo uwawuze kuti, ‘Samalani musakwere phirilo kapena kukhudza tsinde lake. Aliyense wokhudza phiri adzaphedwa ndithu. <verse number="13" style="v"/>Aliyense wokhudza phiri adzaphedwa ndi miyala kapena kumulasa ndi mivi. Palibe amene adzamukhudze. Palibe munthu amene adzaloledwa kukhala ndi moyo ngakhale nyama. Iwo adzayenera kuphedwa.’ Koma anthu adzapita ku phirilo akadzamva kulira kwa lipenga la nyanga yankhosa.”</para>
  <para style="p">
    <verse number="14" style="v"/>Tsono Mose anatsika phiri lija nafika kwa anthu aja ndi kuwayeretsa. Iwo anachapa zovala zawo. <verse number="15" style="v"/>Kenaka iye anati kwa anthu, “Konzekerani tsiku lachitatu, musagone pamodzi ndi mkazi.”</para>
  <para style="p">
    <verse number="16" style="v"/>Mʼmamawa wa tsiku lachitatu kunali mabingu, ziphaliwali ndi mtambo wakuda umene unaphimba phiri, ndiponso lipenga lolira kwambiri. Aliyense ku misasa kuja ananjenjemera ndi mantha. <verse number="17" style="v"/>Ndipo Mose anatsogolera anthu kutuluka mʼmisasa kukakumana ndi Mulungu, ndipo anayima mʼmunsi mwa phiri. <verse number="18" style="v"/>Phiri la Sinai linakutidwa ndi utsi, chifukwa Yehova anatsika ndi moto pa phiripo. Utsi unakwera ngati wochokera mʼngʼanjo yamoto ndipo phiri lonse linagwedezeka kwambiri. <verse number="19" style="v"/>Liwu la lipenga linkakulirakulira. Tsono Mose anayankhula ndipo Yehova anamuyankha ndi mabingu.</para>
  <para style="p">
    <verse number="20" style="v"/>Yehova anatsika nafika pamwamba pa phiri la Sinai, ndipo anayitana Mose kuti apite pa phiripo. Choncho Mose anakwera, <verse number="21" style="v"/>ndipo Yehova anati kwa iye, “Tsika ukawachenjeze anthu kuti asayesere kudutsa malire kuti adzandione chifukwa ambiri a iwo adzafa. <verse number="22" style="v"/>Ngakhale ansembe amene amatumikira pamaso pa Yehova ayenera kudziyeretsa kuopa kuti ndingadzawalange.”</para>
  <para style="p">
    <verse number="23" style="v"/>Mose anati kwa Yehova, “Anthu sangakwere phiri la Sinai chifukwa inu munatichenjeza. Lembani malire kuzungulira phiri ndipo mulipatule kuti likhale loyera.”</para>
  <para style="p">
    <verse number="24" style="v"/>Yehova anayankha, “Tsika ukamutenge Aaroni. Koma ansembe ndi anthu asayesere kubzola malire kuti abwere kwa Yehova chifukwa Iye adzawalanga.”</para>
  <para style="p">
    <verse number="25" style="v"/>Ndipo Mose anatsika ndi kukawawuza anthuwo.</para>
  <chapter number="20" style="c"/>
  <para style="s1">Malamulo Khumi</para>
  <para style="p">
    <verse number="1" style="v"/>Ndipo Mulungu anayankhula mawu onse awa nati:</para>
  <para style="b"/>
  <para style="pi3">
    <verse number="2" style="v"/>“Ine ndine Yehova Mulungu wako amene ndinakutulutsa ku Igupto, mʼdziko la ukapolo.</para>
  <para style="li">
    <verse number="3" style="v"/>“Usakhale ndi milungu ina koma Ine ndekha.”</para>
  <para style="li">
    <verse number="4" style="v"/>“Usadzipangire chofanizira chinthu chilichonse chakumwamba kapena cha pa dziko lapansi kapena cha mʼmadzi a pansi pa dziko. <verse number="5" style="v"/>Usazigwadire kapena kuzipembedza, pakuti Ine Yehova Mulungu wako, ndine Mulungu wansanje, wolanga ana chifukwa cha tchimo la makolo awo mpaka mʼbado wachitatu ndi wachinayi wa iwo amene amadana nane. <verse number="6" style="v"/>Koma ndimaonetsa chikondi chosasinthika ku mibado miyandamiyanda ya anthu amene amandikonda, ndi kusunga malamulo anga.</para>
  <para style="li">
    <verse number="7" style="v"/>“Usagwiritse ntchito molakwika dzina la Yehova Mulungu wako, pakuti Yehova adzamutenga kukhala wochimwa aliyense amene akugwiritsa ntchito dzina lakelo molakwika.</para>
  <para style="li">
    <verse number="8" style="v"/>“Uzisunga tsiku la Sabata kuti likhale lopatulika. <verse number="9" style="v"/>Uzigwira ntchito zako zonse masiku asanu ndi limodzi. <verse number="10" style="v"/>Koma tsiku lachisanu ndi chiwiri ndi Sabata, tsiku loperekedwa kwa Yehova Mulungu wako. Tsiku limeneli musagwire ntchito iliyonse, inuyo kapena mwana wanu wamwamuna kapena mwana wanu wamkazi, wantchito wanu wamwamuna kapena mdzakazi wanu, ziweto zanu kapena mlendo amene akukhala mʼmudzi mwanu. <verse number="11" style="v"/>Pakuti Yehova anapanga kumwamba ndi dziko lapansi, nyanja ndi zonse zimene zili mʼmenemo mʼmasiku asanu ndi limodzi. Iye anapuma pa tsiku lachisanu ndi chiwiri. Kotero Yehova anadalitsa tsiku la Sabata kuti likhale loyera.</para>
  <para style="li">
    <verse number="12" style="v"/>“Lemekeza abambo ako ndi amayi ako kuti ukhale ndi moyo wautali mʼdziko limene Yehova Mulungu wako akukupatsa.</para>
  <para style="li">
    <verse number="13" style="v"/>“Usaphe.</para>
  <para style="li">
    <verse number="14" style="v"/>“Usachite chigololo.</para>
  <para style="li">
    <verse number="15" style="v"/>“Usabe.</para>
  <para style="li">
    <verse number="16" style="v"/>“Usapereke umboni womunamizira mnzako.</para>
  <para style="li">
    <verse number="17" style="v"/>“Usasirire nyumba ya mnzako. Usasirire mkazi wa mnzako kapena wantchito wake wamwamuna kapena mdzakazi wake, ngʼombe yake kapena bulu wake, kapena chilichonse cha mnzako.”</para>
  <para style="p">
    <verse number="18" style="v"/>Pamene anthu ankamva mabingu ndi kuona ziphaliwali ndi kumvanso lipenga ndi kuona utsi umene umafuka mʼphiri, ananjenjemera ndi mantha. Ndipo iwo anayima patali. <verse number="19" style="v"/>Ndipo anati kwa Mose, “Iwe utiyankhule ndipo tidzamvera. Koma usalole kuti Mulungu atiyankhule, tingafe.”</para>
  <para style="p">
    <verse number="20" style="v"/>Koma Mose anati kwa anthuwo, “Musachite mantha. Mulungu wabwera kudzakuyesani kuti mukhale ndi mtima woopa Mulungu kuti musamuchimwire.”</para>
  <para style="p">
    <verse number="21" style="v"/>Anthu aja anayima patali koma Mose anayandikira mtambo wakuda kumene kunali Mulungu.</para>
  <para style="s1">Za Mafano ndi Maguwa Ansembe</para>
  <para style="p">
    <verse number="22" style="v"/>Ndipo Yehova anati kwa Mose, “Awuze izi Aisraeli: ‘Inu mwaona nokha kuti Ine ndakuyankhulani kuchokera kumwamba. <verse number="23" style="v"/>Choncho musadzipangire milungu yasiliva kapena yagolide kuti muziyipembedza pamodzi ndi Ine.’ ”</para>
  <para style="p">
    <verse number="24" style="v"/>Mundimangire guwa ladothi ndipo muziperekapo nsembe zopsereza ndi nsembe zachiyanjano, nkhosa, mbuzi ndi ngʼombe zanu. Pamalo paliponse pamene Ine ndidzakonza kuti muzinditamandirapo, ndidzabwera ndi kukudalitsani. <verse number="25" style="v"/>Ngati mudzandimangira guwa lansembe lamiyala, musagwiritse ntchito miyala yosema, pakuti mudzalidetsa mukadzagwiritsa ntchito zida. <verse number="26" style="v"/>Musamakwere pa makwerero popita pa guwa langa lansembe kuti mungaonetse maliseche anu.</para>
  <para style="b"/>
  <chapter number="21" style="c"/>
  <para style="p">
    <verse number="1" style="v"/>“Uwawuze Aisraeli malamulo awa:</para>
  <para style="s1">Antchito a Chihebri</para>
  <para style="p">
    <verse number="2" style="v"/>“Mukagula kapolo wa Chihebri, azikugwirirani ntchito zaka zisanu ndi chimodzi. Koma mʼchaka cha chisanu ndi chiwiri muzimumasula, ndipo asalipire kanthu. <verse number="3" style="v"/>Ngati anabwera yekha, amasulidwenso yekha. Koma ngati anali ndi mkazi pamene ankabwera, mkaziyo apite nayenso. <verse number="4" style="v"/>Ngati bwana wake amupatsa mkazi ndipo mkaziyo anabereka ana aamuna kapena aakazi, mkazi ndi anawo adzakhala a bwanayo ndipo mwamuna yekhayo ndiye adzamasulidwe.</para>
  <para style="p">
    <verse number="5" style="v"/>“Koma ngati kapoloyo alengeza kuti, ‘Ine sindikufuna kumasulidwa chifukwa ndimakonda mbuye wanga, mkazi wanga ndi ana,’ <verse number="6" style="v"/>mbuye wakeyo abwere naye kwa Yehova. Abwere naye pa chitseko kapena pa mphuthu zachitseko ndipo abowole khutu lake ndi chitsulo. Ndipo iye adzakhala kapolo wake moyo wake wonse.</para>
  <para style="p">
    <verse number="7" style="v"/>“Ngati munthu agulitsa mwana wake wamkazi kukhala mdzakazi, mwanayo asamasulidwe monga achitira ndi akapolo aamuna. <verse number="8" style="v"/>Koma ngati mkaziyo sakukondweretsa bwana wake amene wamusankha kuti amukwatire, amulole kuti awomboledwe. Bwanayo alibe mphamvu zomugulitsa kwa anthu achilendo, chifukwa iyeyo waphwanya pangano lake lomukwatira iye. <verse number="9" style="v"/>Ngati anamusankha kuti akhale mkazi wa mwana wake, ayenera kumusunga ngati mwana wake wamkazi. <verse number="10" style="v"/>Ngati akwatira mkazi wina, asamumane woyambayo chakudya ngakhale chovala ndipo apiritirize kugona naye ngati mkazi wake. <verse number="11" style="v"/>Koma ngati sangathe kumuchitira zonsezi, ndiye amuleke apite popanda kulipira kanthu.</para>
  <para style="s1">Munthu Akapwetekedwa</para>
  <para style="p">
    <verse number="12" style="v"/>“Munthu aliyense amene amenya mnzake namupha, iyenso ayenera kuphedwa. <verse number="13" style="v"/>Koma ngati sanachite dala, ndipo Mulungu analola kuti zichitike, iyeyo athawire ku malo kumene ndidzakupatsani. <verse number="14" style="v"/>Koma ngati munthu akonza chiwembu ndi kupha mnzake mwadala, ameneyo muchotseni ngakhale ku guwa langa lansembe ndipo aphedwe.</para>
  <para style="p">
    <verse number="15" style="v"/>“Munthu aliyense amene amenya abambo ake kapena mayi ake ayenera kuphedwa.</para>
  <para style="p">
    <verse number="16" style="v"/>“Munthu aliyense amene aba munthu mnzake, ndi kukamugulitsa, kapena kumangomusunga, ayenera kuphedwa.</para>
  <para style="p">
    <verse number="17" style="v"/>“Aliyense amene atemberera abambo ake kapena amayi ake ayenera kuphedwa.</para>
  <para style="p">
    <verse number="18" style="v"/>“Ngati anthu awiri akangana ndipo wina amenya mnzake ndi mwala kapena nkhonya koma wosamupha, womenyedwayo akadwala nagona pa bedi, <verse number="19" style="v"/>kenaka nachira ndi kuyamba kuyenda ndi ndodo kutuluka kunja kwa nyumba yake, ndiye kuti womenya mnzakeyo sadzayimbidwa mlandu. Komabe adzayenera kulipira womenyedwayo chifukwa cha nthawi imene anagona pa bedi ija, ndiponso ayenera kumusala mpaka atachiritsitsa.</para>
  <para style="p">
    <verse number="20" style="v"/>“Ngati munthu amenya kapolo wake wamwamuna kapena mdzakazi ndi ndodo, kapolo uja ndikufa chifukwa cha kumenyedwako, munthuyo ayenera kulangidwa. <verse number="21" style="v"/>Koma ngati kapolo uja akhala ndi moyo tsiku lonse kapena masiku awiri, ndiye kuti mbuye uja asalangidwe chifukwa kapolo ndi chuma chake.</para>
  <para style="p">
    <verse number="22" style="v"/>“Ngati anthu akumenyana ndi kupweteka mayi woyembekezera, mayiyo napita padera, koma osavulala, wolakwayo ayenera kulipira chilichonse chimene mwamuna wake wa mkaziyo adzalamula ndipo bwalo lamilandu lavomereza. <verse number="23" style="v"/>Koma ngati wavulazidwa kwambiri, ndiye malipiro ake adzakhala motere: moyo kulipa moyo, <verse number="24" style="v"/>diso kulipira diso, dzino kulipira dzino, mkono kulipa mkono, phazi kulipa phazi. <verse number="25" style="v"/>Kutentha ndi moto kulipa kutentha ndi moto, bala kulipa bala, mkwingwirima kulipa mkwingwirima.</para>
  <para style="p">
    <verse number="26" style="v"/>“Ngati munthu amenya wantchito wake wa mwamuna kapena mdzakazi wake pa diso ndi kuliwononga, wantchitoyo amasulidwe ngati malipiro a diso lake. <verse number="27" style="v"/>Ndipo ngati agulula dzino la wantchito wamwamuna kapena mdzakazi, wantchitoyo amasulidwe ngati malipiro a dzino lake.</para>
  <para style="p">
    <verse number="28" style="v"/>“Ngati ngʼombe ipha munthu wamwamuna kapena wamkazi ndi nyanga yake, iponyedwe miyala ndipo nyama yake isadyedwe. Ndipo mwini ngʼombeyo asayimbidwe mlandu. <verse number="29" style="v"/>Koma ngati ngʼombeyo inali ndi chizolowezi chogunda anthu ndipo mwini wakeyo anachenjezedwa koma iye sanayimange ndipo yapha mwamuna kapena mkazi, ngʼombeyo iponyedwe miyala ndipo mwini wakeyo aphedwenso. <verse number="30" style="v"/>Koma ngati wauzidwa kuti alipire, iye apereke zimene wauzidwazo kuti awombole moyo wake. <verse number="31" style="v"/>Lamulo ili ligwirenso ntchito ngati ngʼombeyo yagunda mwana wamwamuna kapena wamkazi. <verse number="32" style="v"/>Ngati ngʼombeyo yagunda kapolo wamwamuna kapena mdzakazi, mwini ngʼombeyo apereke masekeli makumi atatu a siliva kwa mwini kapoloyo, ndipo ngʼombeyo iponyedwe miyala.</para>
  <para style="p">
    <verse number="33" style="v"/>“Munthu akasiya dzenje lapululu kapena akakumba dzenje koma wosaphimbapo, ndipo ngʼombe kapena bulu nʼkugweramo, <verse number="34" style="v"/>mwini dzenjelo amulipire mwini chiweto chakufacho koma iye atenge chiwetocho.</para>
  <para style="p">
    <verse number="35" style="v"/>“Ngati ngʼombe ya munthu wina ipha ngʼombe ya mnzake, ngʼombe yamoyo ija igulitsidwe ndipo anthu awiriwo agawane pakati ndalama yake. Achite chimodzimodzi ndi ngʼombe yakufa ija. <verse number="36" style="v"/>Koma zikadziwika kuti ngʼombeyo inali ndi khalidwe logunda, ndipo mwini wake samayitsekera mʼkhola, mwini ngʼombeyo alipire ngʼombe ina yamoyo koma atenge yakufayo.”</para>
  <chapter number="22" style="c"/>
  <para style="s1">Za Kuteteza Katundu</para>
  <para style="p">
    <verse number="1" style="v"/>“Ngati munthu aba ngʼombe kapena nkhosa ndi kuyipha kapena kuyigulitsa, iye abweze ngʼombe zisanu pa ngʼombe imodzi ndi nkhosa zinayi pa nkhosa imodzi.</para>
  <para style="p">
    <verse number="2" style="v"/>“Ngati mbala ipezeka ikuthyola nyumba ndipo imenyedwa nʼkufa, amene wapha mbalayo sanalakwe. <verse number="3" style="v"/>Koma akayipha dzuwa litatuluka, woyiphayo ali ndi mlandu wakupha.</para>
  <para style="p">“Mbala iyenera kubweza ndithu koma ngati ilibe kalikonse igulitsidwe, kulipira zomwe yabazo.</para>
  <para style="p">
    <verse number="4" style="v"/>“Ngati chiweto chobedwacho chipezeka chamoyo mʼmanja mwake, kaya ndi ngʼombe kapena bulu kapena nkhosa, mbalayo ibwezere ziweto ziwiri pa chiweto chobedwacho.</para>
  <para style="p">
    <verse number="5" style="v"/>“Ngati munthu alekerera ziweto zake kukalowa mʼmunda wa munthu wina kukadya mbewu zake, munthuyo amubwezere mwini mundawo mbewu zina zabwino kapena mpesa wina wabwino kwambiri.</para>
  <para style="p">
    <verse number="6" style="v"/>“Ngati munthu ayatsa moto, motowo ndikukafika mpaka ku munda ndi kuwotcha mulu wa tirigu kapena tirigu wosadula, kapena munda wonse, ndiye kuti munthu amene anayatsa motoyo alipire.</para>
  <para style="p">
    <verse number="7" style="v"/>“Ngati munthu asungitsidwa ndi mnzake ndalama kapena katundu, ndipo zinthu zija nʼkubedwa mʼnyumba mwake, wakubayo ngati agwidwa, ayenera kubwezera kawiri chobedwacho. <verse number="8" style="v"/>Koma ngati mbalayo sipezeka, mwini nyumbayo ayenera kukaonekera ku bwalo lamilandu kuti akamve ngati anaba katundu wa mnzakeyo. <verse number="9" style="v"/>Ngati pali kukangana kokhudza ngʼombe, bulu, nkhosa, zovala kapena kanthu kalikonse kotayika, ndipo mmodzi ndikunena kuti chinthucho nʼchake, awiriwo abwere nawo mlandu wawowo pamaso pa Mulungu ndipo amene mlandu umugomere adzayenera kumulipira mnzakeyo kawiri.</para>
  <para style="p">
    <verse number="10" style="v"/>“Ngati munthu wina anasungitsa mnzake bulu, ngʼombe, nkhosa, kapena chiweto chilichonse ndipo chiweto chija nʼkufa kapena kupweteka kapena kutengedwa popanda wina kuona, <verse number="11" style="v"/>ndiye kuti anthu awiriwo ayenera kulumbira pamaso pa Mulungu kuti asatenge chinthu cha mnzake. Zikatero mwini katundu uja avomereze zimenezi ndipo asabwezeredwe kanthu. <verse number="12" style="v"/>Koma ngati chiwetocho chinabedwa, iye ayenera kubwezera mwini wakeyo. <verse number="13" style="v"/>Ngati chinagwidwa ndi zirombo, iye ayenera kubweretsa zotsalira ngati umboni ndipo sadzalipira kanthu.</para>
  <para style="p">
    <verse number="14" style="v"/>“Ngati munthu abwereka chiweto cha mnzake ndipo chiweto chija nʼkuvulala kapena kufa chikanali ndi iyebe, wobwerekayo ayenera kulipira. <verse number="15" style="v"/>Koma ngati mwini wakeyo ali ndi chiwetocho, wobwerekayo sadzalipira. Ngati anapereka ndalama pobwereka chiwetocho, ndalama anaperekazo zilowa mʼmalo mwa chiweto chakufacho.</para>
  <para style="s1">Malamulo a Kakhalidwe ka Anthu</para>
  <para style="p">
    <verse number="16" style="v"/>“Ngati munthu anyenga namwali wosadziwa mwamuna amene sanapalidwe ubwenzi ndi kugona naye, munthuyo ayenera kulipira malowolo ndipo adzakhala mkazi wake. <verse number="17" style="v"/>Ngati abambo ake akanitsitsa kwamtuwagalu kumupereka kuti amukwatire, munthuyo aperekebe malowolo woyenera namwaliyo.</para>
  <para style="p">
    <verse number="18" style="v"/>“Musayilole mfiti yayikazi kuti ikhale ndi moyo.</para>
  <para style="p">
    <verse number="19" style="v"/>“Aliyense wogonana ndi chiweto ayenera kuphedwa.</para>
  <para style="p">
    <verse number="20" style="v"/>“Aliyense wopereka nsembe kwa mulungu wina osati Yehova awonongedwe.</para>
  <para style="p">
    <verse number="21" style="v"/>“Musazunze mlendo kapena kumuchitira nkhanza, pakuti inu munali alendo mʼdziko la Igupto.</para>
  <para style="p">
    <verse number="22" style="v"/>“Musazunze mkazi wamasiye kapena mwana wamasiye. <verse number="23" style="v"/>Ngati muwazunza ndipo iwo nʼkulirira kwa Ine, ndidzamva kulira kwawo. <verse number="24" style="v"/>Ine ndidzakukwiyirani ndipo ndidzakuphani ndi lupanga. Akazi anu adzakhala amasiye ndiponso ana anu adzakhala wopanda abambo.</para>
  <para style="p">
    <verse number="25" style="v"/>“Ngati mukongoza ndalama kwa mʼbale wanu amene ndi mʼmphawi pakati panu, musadzamuchite monga zimene amachita wokongoza ndalama. Musadzamuyikire chiwongoladzanja. <verse number="26" style="v"/>Mukatenga chovala cha mnzanu kuti chikhale chikole mumubwezere dzuwa lisanalowe <verse number="27" style="v"/>chifukwa chovala chimene amadzifundira nacho nʼchomwecho. Nanga usiku adzafunda chiyani? Tsonotu ngati adzandilirira, Ine ndidzamva pakuti ndine wachifundo.</para>
  <para style="p">
    <verse number="28" style="v"/>“Musachite chipongwe Mulungu wanu kapena kutemberera mtsogoleri wa anthu anu.</para>
  <para style="p">
    <verse number="29" style="v"/>“Musachedwe kupereka kwa Ine zokolola zanu zochuluka ndi vinyo wanu wochuluka.</para>
  <para style="p">“Mundipatse ana anu achisamba aamuna. <verse number="30" style="v"/>Muchite chimodzimodzi ndi ngʼombe zanu ndi nkhosa zanu. Mwana woyamba kubadwa azikhala ndi amayi ake masiku asanu ndi awiri. Koma pa tsiku lachisanu ndi chitatu mwanayo muzimupereka kwa Ine.</para>
  <para style="p">
    <verse number="31" style="v"/>“Inu mukhale anthu anga opatulika. Choncho musadye nyama ya chiweto chimene chaphedwa ndi zirombo. Nyamayo muwaponyere agalu.”</para>
  <chapter number="23" style="c"/>
  <para style="s1">Malamulo a Zachilungamo ndi Zachifundo</para>
  <para style="p">
    <verse number="1" style="v"/>“Usafalitse mbiri yabodza. Usathandize munthu wolakwa pomuchitira umboni wonama.</para>
  <para style="p">
    <verse number="2" style="v"/>“Usatsate gulu la anthu ndi kuchita choyipa. Pamene ukupereka umboni mʼbwalo lamilandu, usakhotetse mlandu chifukwa chofuna kukondweretsa anthu ambiri. <verse number="3" style="v"/>Ndipo poweruza mlandu wa munthu wosauka usamukondere.</para>
  <para style="p">
    <verse number="4" style="v"/>“Ngati ukumana ndi ngʼombe kapena bulu wa mdani wako zitasochera, uwonetsetse kuti wazitenga kupita nazo kwa mwini wakeyo. <verse number="5" style="v"/>Ngati uwona bulu wa munthu wina amene amakuda atagwa ndi katundu, usamusiye pomwepo, uwonetsetse kuti wamuthandiza.</para>
  <para style="p">
    <verse number="6" style="v"/>“Usakhotetse milandu ya anthu osauka. <verse number="7" style="v"/>Upewe zabodza ndipo usaphetse munthu wosalakwa ndi wolungama, chifukwa Ine sindidzakhululukira wochimwa.</para>
  <para style="p">
    <verse number="8" style="v"/>“Musamalandire chiphuphu, pakuti chiphuphu chimadetsa mʼmaso anthu oweruza ndi kusintha mawu awo kuti mlandu uyipire osalakwa.</para>
  <para style="p">
    <verse number="9" style="v"/>“Usamuzunze mlendo, pakuti inu nomwe mukudziwa mmene amamvera mlendo chifukwa nanunso munali alendo mʼdziko la Igupto.</para>
  <para style="s1">Malamulo a Nthawi Zopuma</para>
  <para style="p">
    <verse number="10" style="v"/>“Muzidzala mbewu zanu mʼmunda ndi kumakolola mbewuzo kwa zaka zisanu ndi chimodzi. <verse number="11" style="v"/>Koma chaka chachisanu ndi chiwiri muzisiya osalima mindayo kuti anthu osauka pakati panu azipezamo chakudya, ndipo nyama zakuthengo zizidya zotsalazo. Muzichita chimodzimodzi ndi minda ya mpesa ndi mitengo ya olivi.</para>
  <para style="p">
    <verse number="12" style="v"/>“Muzigwira ntchito masiku asanu ndi limodzi koma tsiku lachisanu ndi chiwiri musagwire ntchito kuti ngʼombe yanu ndi bulu wanu apume ndiponso kuti kapolo wobadwira mʼnyumba yanu ndi mlendo yemwe apezenso mphamvu.</para>
  <para style="p">
    <verse number="13" style="v"/>“Samalani pochita zonse zimene ine ndanena. Musamapemphere kwa milungu ina ndipo mayina awo musamawatchule.</para>
  <para style="s1">Masiku Atatu Akulu a Chikondwerero</para>
  <para style="p">
    <verse number="14" style="v"/>“Muzichita zikondwerero zolemekeza Ine katatu pa chaka.</para>
  <para style="p">
    <verse number="15" style="v"/>“Muzichita Chikondwerero cha Buledi wopanda Yisiti. Kwa masiku asanu ndi awiri muzidya buledi wopanda yisiti monga ndinakulamulirani. Muzichita zimenezi mwezi wa Abibu pa nthawi yomwe ndayika, pakuti mʼmwezi umenewu munatuluka mʼdziko la Igupto.</para>
  <para style="p">“Pasapezeke munthu wobwera pamaso panga wopanda kanthu mʼmanja.</para>
  <para style="p">
    <verse number="16" style="v"/>“Muzichita Chikondwerero cha Masika pogwiritsa ntchito zipatso zoyambirira kucha zimene munadzala mʼmunda.</para>
  <para style="p">“Muzichitanso Chikondwerero cha Zokolola pakutha pa chaka, pamene mukututa zokolola zanu mʼmunda.</para>
  <para style="p">
    <verse number="17" style="v"/>“Amuna onse azionekera pamaso pa Ambuye Yehova katatu pa chaka.</para>
  <para style="p">
    <verse number="18" style="v"/>“Musapereke magazi anyama ngati nsembe kwa Ine pamodzi ndi chilichonse chimene chili ndi yisiti.</para>
  <para style="p">“Ndipo musasunge mafuta anyama yansembe ya pa chikondwerero mpaka mmawa.</para>
  <para style="p">
    <verse number="19" style="v"/>“Muzibwera ndi zipatso zoyambirira kucha zabwino kwambiri ku Nyumba ya Yehova Mulungu wanu.</para>
  <para style="p">“Musamaphike kamwana kambuzi mu mkaka wa mayi wake.</para>
  <para style="s1">Kutsogolera kwa Mngelo wa Mulungu</para>
  <para style="p">
    <verse number="20" style="v"/>“Taona Ine ndikutuma mngelo wanga patsogolo panu kuti akutetezeni mʼnjiramo ndi kukakufikitsani ku malo amene ndakonza. <verse number="21" style="v"/>Muzimumvera ndi kumvetsetsa zimene akunena. Musamuwukire chifukwa sadzakhululuka kuwukira kwanu, pakuti akuchita zimenezi mʼdzina langa. <verse number="22" style="v"/>Ngati mudzamvera iyeyu ndi kuchita zonse zimene Ine ndikunena, Ine ndidzakhala mdani wa adani anu ndipo ndidzatsutsana ndi onse otsutsana nanu. <verse number="23" style="v"/>Mngelo wanga adzakhala patsogolo panu ndipo adzakufikitsani mʼdziko la Aamori, Ahiti, Aperezi, Akanaani, Ahivi ndi Ayebusi, ndipo ndidzawapheratu onsewo. <verse number="24" style="v"/>Musagwadire milungu yawo kapena kuyipembedza. Ndipo musatsatire zinthu zomwe amachita. Koma inu mukawononge milungu yawo ndi kuphwasula malo amene amapembedzerapo. <verse number="25" style="v"/>Muzipembedza Yehova Mulungu wanu ndipo adzakudalitsani ndi chakudya ndi madzi ndiponso ndidzachotsa nthenda pakati panu. <verse number="26" style="v"/>Palibe mkazi amene adzapite padera kapena kukhala wosabereka mʼdziko mwanu. Ndidzakupatsani moyo wautali.</para>
  <para style="p">
    <verse number="27" style="v"/>“Ine ndidzawachititsa mantha ndi kusokoneza anthu onse amene adzalimbana ndi inu ndipo adani anu onse adzakuthawani. <verse number="28" style="v"/>Ahivi, Akanaani ndi Ahiti adzathawa ngati kuti ndawatumizira mavu. <verse number="29" style="v"/>Komabe sindidzawachotseratu onse mʼchaka chimodzi chifukwa dziko lingadzakhale lopanda anthu ndipo nyama zakuthengo zidzakuchulukirani. <verse number="30" style="v"/>Ndidzawathamangitsa pangʼonopangʼono mpaka inu mutachuluka kokwanira mwakuti nʼkutenga dzikolo.</para>
  <para style="p">
    <verse number="31" style="v"/>“Malire a dziko lanu adzakhala kuyambira ku Nyanja Yofiira mpaka ku nyanja ya Afilisti, ndiponso kuyambira ku chipululu mpaka ku mtsinje wa Yufurate. Anthu onse okhala mʼdziko limeneli ndidzawapereka mʼmanja mwanu ndipo mudzawathamangitsa. <verse number="32" style="v"/>Musachite pangano ndi iwo kapena ndi milungu yawo. <verse number="33" style="v"/>Asadzakhale mʼdziko lanu chifukwa angadzakuchimwitseni ndi kuyamba kupembedza milungu yawo. Mukadzatero ndiye kuti mwakodwa mu msampha.”</para>
  <chapter number="24" style="c"/>
  <para style="s1">Kutsimikizira kwa Pangano</para>
  <para style="p">
    <verse number="1" style="v"/>Ndipo Yehova anati kwa Mose, “Bwera ku phiri kuno kwa Yehova, iwe pamodzi ndi Aaroni, Nadabu, Abihu ndi akuluakulu a Israeli makumi asanu ndi awiri. Enanu mundipembedze muli chapatali. <verse number="2" style="v"/>Koma Mose yekha ayandikire Yehova, ndipo enawo asayandikire. Komanso anthu ena onse asakwere nawe ku phiri kuno.”</para>
  <para style="p">
    <verse number="3" style="v"/>Tsono Mose anapita kukawuza anthu mawu onse a Yehova ndi malamulo onse, ndipo anthu onse anayankha mogwirizana kuti, “Tidzachita zonse zimene Yehova wanena.” <verse number="4" style="v"/>Ndipo Mose analemba zonse zimene Yehova ananena.</para>
  <para style="p">Mmawa mwake Mose anadzuka nayamba kumanga guwa lansembe mʼmunsi mwa phirilo ndipo anayimika miyala khumi ndi iwiri ngati zipilala kuyimira mafuko khumi ndi awiri a Israeli. <verse number="5" style="v"/>Kenaka Mose anatuma Aisraeli achinyamata kuti aphe ndi kukapereka kwa Yehova nsembe zopsereza zachiyanjano. <verse number="6" style="v"/>Mose anatenga theka la magazi ndi kuyika mʼmbale, ndipo theka linalo analiwaza pa guwa lansembe. <verse number="7" style="v"/>Anatenganso Buku la Chipangano ndi kuwerengera anthu. Anthuwo anayankha kuti, “Zonse zimene Yehova wanena tamva, ndipo tidzazichita.”</para>
  <para style="p">
    <verse number="8" style="v"/>Kenaka Mose anatenga magazi, nawaza anthuwo ndipo anati, “Awa ndi magazi a pangano limene Yehova wapanga ndi inu molingana ndi mawu ake onsewa.”</para>
  <para style="p">
    <verse number="9" style="v"/>Kenaka Mose pamodzi ndi Aaroni, Nadabu, Abihu ndi akuluakulu makumi asanu ndi awiri a Israeli aja anakwera ku phiri, <verse number="10" style="v"/>ndipo anaona Mulungu wa Israeli. Pansi pa mapazi ake panali njira yoyendamo yopangidwa ndi mwala wa safiro woyalidwa bwino wa maonekedwe owala ngati thambo. <verse number="11" style="v"/>Ngakhale anaona Yehova koma sanafe, mʼmalo mwake anadya ndi kumwa.</para>
  <para style="p">
    <verse number="12" style="v"/>Yehova anati kwa Mose, “Bwera kwa ine ku phiri kuno, ndipo udikire konkuno. Ndidzakupatsa miyala imene ndalembapo malemba kuti ndiwaphunzitse.”</para>
  <para style="p">
    <verse number="13" style="v"/>Ndipo anayamba ulendo wopita ku phiri la Mulungu pamodzi ndi womuthandiza wake Yoswa. <verse number="14" style="v"/>Apa nʼkuti Mose atawawuza akuluakulu aja kuti, “Mudikire pano mpaka titabweranso. Aaroni ndi Huri ali nanu, aliyense amene ali ndi milandu apite kwa iwo.”</para>
  <para style="p">
    <verse number="15" style="v"/>Mose atakwera ku phiri kuja mtambo unaphimba phirilo. <verse number="16" style="v"/>Ulemerero wa Yehova unakhala pa phiri la Sinai, ndipo mtambo unaphimba phirilo kwa masiku asanu ndi limodzi. Pa tsiku lachisanu ndi chiwiri Yehova anayitana Mose kuchokera mu mtambowo. <verse number="17" style="v"/>Ulemerero wa Yehova uja unkaoneka ngati malawi a moto pamwamba pa phirilo. <verse number="18" style="v"/>Ndipo Mose analowa mʼmitambo nakwera phiri. Iye anakhala ku phiriko 40 usana ndi usiku.</para>
  <chapter number="25" style="c"/>
  <para style="s1">Zopereka Zomangira Chihema</para>
  <para style="p">
    <verse number="1" style="v"/>Yehova ananena kwa Mose kuti, <verse number="2" style="v"/>“Uza Aisraeli kuti abweretse chopereka kwa Ine. Iwe ulandire choperekacho mʼmalo mwanga kuchokera kwa munthu amene akupereka mwakufuna kwake. <verse number="3" style="v"/>Zopereka zimene ulandire kwa anthuwo ndi izi: Golide, siliva ndi mkuwa. <verse number="4" style="v"/>Nsalu zobiriwira, zapepo, zofiira, nsalu zofewa, ubweya wambuzi; <verse number="5" style="v"/>zikopa za nkhosa zazimuna za utoto wofiira ndi zikopa za akatumbu; matabwa amtengo wa mkesha; <verse number="6" style="v"/>mafuta anyale a olivi, zonunkhiritsa mafuta odzozera ndi zopangira lubani wonunkhira; <verse number="7" style="v"/>miyala yokongola ya mtundu wa onikisi ndi ina yabwino yoyika pa efodi ndi pa chovala cha pachifuwa.</para>
  <para style="p">
    <verse number="8" style="v"/>“Iwo andipangire malo wopatulika, ndipo Ine ndidzakhala pakati pawo. <verse number="9" style="v"/>Umange chihema ndiponso ziwiya zamʼkatimo monga momwe Ine ndidzakuonetsere.</para>
  <para style="s1">Bokosi la Chipangano</para>
  <para style="p">
    <verse number="10" style="v"/>“Tsono apange bokosi lamatabwa amtengo wa mkesha, ndipo kutalika kwake kukhale masentimita 114, mulifupi mwake masentimita 69, msinkhu wake masentimita 69. <verse number="11" style="v"/>Bokosilo ulikute ndi golide wabwino kwambiri, mʼkati mwake ndi kunja komwe, ndipo upange mkombero wagolide kuzungulira bokosilo. <verse number="12" style="v"/>Upange mphete zinayi zagolide ndipo uzimangirire ku miyendo yake inayi ya bokosilo, mbali ina ziwiri ndi mbali inanso ziwiri. <verse number="13" style="v"/>Kenaka upange mizati yamtengo wa mkesha ndi kuzikuta ndi golide. <verse number="14" style="v"/>Ndipo ulowetse nsichizo mʼmphete zija za mbali zonse ziwiri za bokosilo kuti azinyamulira. <verse number="15" style="v"/>Nsichizo zizikhala mʼmphete za bokosilo nthawi zonse, zisamachotsedwe. <verse number="16" style="v"/>Ndipo udzayike mʼbokosilo miyala iwiri yolembedwapo malamulo imene Ine ndidzakupatse.</para>
  <para style="p">
    <verse number="17" style="v"/>“Upange chivundikiro cha bokosilo cha golide wabwino kwambiri, kutalika kwake masentimita 114, mulifupi mwake masentimita 69. <verse number="18" style="v"/>Ndipo upange Akerubi awiri agolide osula ndi nyundo, uwayike mbali ziwiri za chivundikirocho, <verse number="19" style="v"/>kerubi mmodzi mbali ina ndi wina mbali inayo. Akerubiwa uwapangire limodzi ndi chivundikirocho mʼmapeto mwa mbali ziwirizo. <verse number="20" style="v"/>Mapiko a Akerubiwo adzatambasukire pamwamba pa chivundikiro cha bokosilo kuti achiphimbe. Akerubiwo adzakhale choyangʼanana, aliyense kuyangʼana chivundikirocho. <verse number="21" style="v"/>Uyike chivundikirocho pamwamba pa bokosi ndipo mʼbokosilo uyikemo miyala ya malamulo, imene ndidzakupatse. <verse number="22" style="v"/>Ndizidzakumana nawe pamenepo, pamwamba pa chivundikiro cha bokosilo, pakati pa Akerubi awiriwo, ndikumadzakupatsa malamulo onse okhudzana ndi Aisraeli.</para>
  <para style="s1">Tebulo la Buledi Woperekedwa kwa Mulungu</para>
  <para style="p">
    <verse number="23" style="v"/>“Upange tebulo la matabwa amtengo wa mkesha, mulitali mwake masentimita 91, mulifupi mwake masentimita 46, msinkhu wake masentimita 69. <verse number="24" style="v"/>Tebulolo ulikute ndi golide wabwino kwambiri ndipo upange mkombero wagolide mʼmbali mwake. <verse number="25" style="v"/>Upange feremu yozungulira tebulo, mulifupi mwake ngati chikhatho cha dzanja, ndipo uyike mkombero wagolide kuzungulira feremuyo. <verse number="26" style="v"/>Upange mphete zinayi zagolide, ndipo uzilumikize ku ngodya zake zinayi, kumene kuli miyendo yake inayi. <verse number="27" style="v"/>Mphetezo uziyike kufupi ndi feremu kuti azikolowekamo nsichi zonyamulira tebuloyo. <verse number="28" style="v"/>Upange nsichi zamtengo wa mkesha ndi kuzikuta ndi golide kuti azinyamulira tebulolo. <verse number="29" style="v"/>Upange mbale ndi zipande zagolide wabwino, pamodzinso ndi mitsuko ndi mabeseni zogwiritsa ntchito popereka nsembe. <verse number="30" style="v"/>Pa tebulopo uyikepo buledi woperekedwa kosalekeza, kuti azikhala pamaso panga nthawi zonse.</para>
  <para style="s1">Choyikapo Nyale</para>
  <para style="p">
    <verse number="31" style="v"/>“Upange choyikapo nyale chagolide wabwino kwambiri. Tsinde lake ndi mphanda zake zikhale zosulidwa ndi nyundo. Zikho zake zokhala ndi mphukira ndi maluwa ake zipangidwire kumodzi. <verse number="32" style="v"/>Mʼmbali mwake mukhale mphanda zisanu ndi imodzi, zitatu mbali iliyonse. <verse number="33" style="v"/>Zikho zitatu zokhala ngati za maluwa amtowo, mphukira ndi duwa zikhale pa mphanda yoyamba. Pa mphanda yachiwiri pakhalenso zikho zitatu zokhala ngati za maluwa amtowo, mphukira ndi duwa. Ndipo mphanda zonse zisanu ndi imodzi zikhale chimodzimodzi ndipo zituluke mʼchoyikapo nyalecho. <verse number="34" style="v"/>Pa choyikapo nyalecho pakhale zikho zinayi zopangidwa ngati maluwa amtowo ali ndi mphukira ndi maluwa. <verse number="35" style="v"/>Mphukira yoyamba ikhale mʼmunsi mwa nthambi ziwiri zoyamba za pa choyikapo nyale. Mphukira yachiwiri ikhale mʼmunsi mwa nthambi ziwiri zinazo. Ndipo mphukira yachitatu ikhale mʼmunsi mwa nthambi zina ziwirinso. Zonse pamodzi zikhale nthambi zisanu ndi imodzi <verse number="36" style="v"/>Mphukira ndi nthambi zonse zisulidwe kumodzi ndi choyikapo nyalecho ndi golide wabwino kwambiri.</para>
  <para style="p">
    <verse number="37" style="v"/>“Ndipo upange nyale zisanu ndi ziwiri ndi kuziyika pa choyikapo nyalecho kuti ziwunikire kutsogolo. <verse number="38" style="v"/>Mbaniro ndi zowolera phulusa zikhale zagolide wabwino kwambiri. <verse number="39" style="v"/>Choyikapo nyale ndi zipangizo zonse zipangidwe ndi golide wabwino kwambiri wolemera makilogalamu 34. <verse number="40" style="v"/>Uwonetsetse kuti wapanga zonse monga momwe ndikukuonetsera pa phiri pano.”</para>
  <chapter number="26" style="c"/>
  <para style="s1">Chihema cha Mapemphero</para>
  <para style="p">
    <verse number="1" style="v"/>“Panga chihema pogwiritsa ntchito nsalu khumi zofewa, zosalala ndi zolukidwa bwino, zobiriwira, zapepo ndi zofiira. Ndipo anthu aluso apete pa nsaluzo Akerubi. <verse number="2" style="v"/>Nsalu zonse zikhale zofanana. Mulitali mwake zikhale mamita khumi ndi atatu, mulifupi mamita awiri. <verse number="3" style="v"/>Ulumikize nsalu zisanu kuti ikhale nsalu imodzi. Uchite chimodzimodzi ndi nsalu zisanu zinazo. <verse number="4" style="v"/>Panga zokolowekamo za nsalu yobiriwira mʼmphepete mwa nsalu imodzi yotsiriza ya mbali ina. Uchitenso chimodzimodzi ndi nsalu yotsiriza ya mbali inayo. <verse number="5" style="v"/>Upange zokolowekamo 50 pa nsalu yoyamba ndi zokolowekamo makumi asanu zinanso pa nsalu inayo. Upange motero kuti zokolowekamozo ziziyangʼanana. <verse number="6" style="v"/>Kenaka upange ngowe zagolide makumi asanu zolumikizira nsalu ziwirizo kuti zipange chihema chimodzi.</para>
  <para style="p">
    <verse number="7" style="v"/>“Upange nsalu za ubweya wambuzi zophimba pamwamba pa chihemacho. Nsalu zonse pamodzi zikhale khumi ndi imodzi. <verse number="8" style="v"/>Nsalu zonse khumi ndi imodzi zikhale zofanana. Mulitali mwake mukhale mamita khumi ndi anayi ndipo mulifupi mwake mukhale mamita awiri. <verse number="9" style="v"/>Ulumikize nsalu zisanu kuti ikhale nsalu imodzi ndipo zina zisanu ndi imodzi uzilumikizenso kuti ikhale nsalu imodzinso. Nsalu yachisanu ndi chimodzi imene ili kutsogolo kwa tenti uyipinde pawiri. <verse number="10" style="v"/>Upange zokolowekamo 50 mʼmphepete mwa nsalu imodzi yotsirizira ya nsalu yoyamba yolumikiza ija. Upangenso zokolowekamo zina 50 mʼmphepete mwa nsalu yotsirizira ya nsalu inanso yolumikiza ija. <verse number="11" style="v"/>Kenaka upange ngowe 50 zamkuwa ndipo uzilowetse mu zokolowekazo. Ndiye uphatikize nsalu ziwirizo kuti tentiyo ikhale imodzi. <verse number="12" style="v"/>Theka lotsalira la nsaluyo lidzalendewera kumbuyo kwa chihemacho. <verse number="13" style="v"/>Nsalu yotsalira ya masentimita 46 mulitali mwake mʼmbali zonse ziwiri idzalendewere kuphimba mbali ziwirizo. <verse number="14" style="v"/>Upange chikopa cha nkhosa zazimuna cha utoto wofiira chophimbira tentiyo ndipo pamwamba pake upangireponso chophimbira china cha zikopa za akatumbu.</para>
  <para style="p">
    <verse number="15" style="v"/>“Upange maferemu amatabwa amtengo wa mkesha oyimikira chihemacho. <verse number="16" style="v"/>Feremu iliyonse ikhale yotalika mamita anayi ndipo mulifupi mwake mukhale masentimita 69. <verse number="17" style="v"/>Thabwa lililonse likhale ndi zolumikizira ziwiri. Upange maferemu onse a chihemacho ndi matabwa otere. <verse number="18" style="v"/>Upange maferemu makumi awiri a mbali yakummwera kwa chihemacho. <verse number="19" style="v"/>Ndipo upange matsinde 40 asiliva ndipo uwayike pansi pa maferemuwo. Pansi pa feremu iliyonse pakhale matsinde awiri ogwiriziza zolumikizira ziwiri zija. <verse number="20" style="v"/>Ndipo mbali yakumpoto ya chihemacho upangenso maferemu makumi awiri. <verse number="21" style="v"/>Upangenso matsinde 40 asiliva, awiri pansi pa feremu iliyonse. <verse number="22" style="v"/>Upange maferemu asanu ndi imodzi a kumbuyo kwa tenti, kumbali yakumadzulo. <verse number="23" style="v"/>Ndipo upangenso maferemu awiri a pa ngodya yakumbuyo kwenikweni kwa tenti. <verse number="24" style="v"/>Pa ngodya ziwirizi pakhale maferemu awiri, kuyambira pansi mpaka pamwamba ndipo alumikizidwe pa ngowe imodzi. Maferemu onse akhale ofanana. <verse number="25" style="v"/>Choncho pakhale maferemu asanu ndi atatu ndiponso matsinde 16 asiliva, awiri akhale pansi pa feremu iliyonse.</para>
  <para style="p">
    <verse number="26" style="v"/>“Upange mitanda ya matabwa amtengo wa mkesha: mitanda isanu ikhale ya maferemu a mbali imodzi ya chihema, <verse number="27" style="v"/>mitanda isanu inanso ikhale ya maferemu a mbali inayo. Pakhalenso mitanda ina isanu ya mbali yakumadzulo, kumapeto kwenikweni kwa chihema. <verse number="28" style="v"/>Mtanda wapakati pa maferemuwo uchokere pa maferemu a mbali ina mpaka mbali inanso. <verse number="29" style="v"/>Maferemuwo uwakute ndi golide ndiponso upange mphete zagolide zogwiriziza mitandayo. Ndipo mitandayonso uyikute ndi golide.</para>
  <para style="p">
    <verse number="30" style="v"/>“Upange chihema mofanana ndi momwe ndinakuonetsera pa phiri paja.</para>
  <para style="p">
    <verse number="31" style="v"/>“Upange nsalu yokhala ndi mtundu wamtambo, wapepo ndi ofiira ndipo nsaluyo ikhale yolukidwa bwino, yofewa ndi yosalala. Ndipo anthu aluso apetepo zithunzi za Akerubi. <verse number="32" style="v"/>Nsaluyo uyikoloweke pa nsanamira zinayi zamtengo wa mkesha zokutidwa ndi golide zomwe zili ndi ngowe zagolide, zomwe zayima pa matsinde asiliva anayi. <verse number="33" style="v"/>Ukoloweke kataniyo ku ngowe ndipo uyike Bokosi la Chipangano mʼkatimo. Kataniyo idzalekanitse malo wopatulika ndi malo wopatulika kwambiri. <verse number="34" style="v"/>Uyike chivundikiro pa bokosi laumboni ku malo wopatulika kwambiri. <verse number="35" style="v"/>Uyike tebulo kunja kwa katani yotchinga cha kumpoto kwa chihema ndipo uyike choyikapo nyale chija kummwera moyangʼanana ndi tebulolo.</para>
  <para style="p">
    <verse number="36" style="v"/>“Pa chipata cholowera mu chihema, uyikepo nsalu yamtundu wamtambo, wapepo ndi ofiira, yomwe ndi yofewa ndi yosalala, yopetedwa bwino ndi amisiri aluso. <verse number="37" style="v"/>Upange ngowe zagolide za nsaluyo ndi nsanamira zisanu zamtengo wa mkesha ndipo uzikute ndi golide. Upangenso matsinde asanu amkuwa a nsanamirazo.”</para>
  <chapter number="27" style="c"/>
  <para style="s1">Guwa Lansembe Yopsereza</para>
  <para style="p">
    <verse number="1" style="v"/>“Upange guwa lansembe lamatabwa amtengo wa mkesha. Likhale lofanana mbali zonse, msinkhu wake masentimita 137, mulitali mwake masentimita 229, mulifupi mwake masentimita 229. <verse number="2" style="v"/>Upange nyanga imodziimodzi pa ngodya zake zinayizo kuti nyangazo ndi guwalo zikhale chinthu chimodzi, ndipo ulikute guwalo ndi mkuwa. <verse number="3" style="v"/>Upange ziwiya zamkuwa izi zogwirira ntchito pa guwalo: miphika yochotsera phulusa, mafosholo, mabeseni owazira magazi, ngowe zokowera nyama ndi zosonkhezera moto. <verse number="4" style="v"/>Upange sefa yachitsulo chamkuwa ndipo mʼngodya zake zinayizo upangiremo mphete zamkuwa. <verse number="5" style="v"/>Uyike sefayo mmunsi mwa khoma la guwa lansembelo, ndipo ilekezere pakati pa guwa lansembelo. <verse number="6" style="v"/>Upange nsichi zamtengo wa mkesha ndipo uzikutire ndi mkuwa. <verse number="7" style="v"/>Pamene mukunyamula guwalo, muzilowetsa nsichizo mʼmphetemo mbali zonse ziwiri za guwalo. <verse number="8" style="v"/>Guwalo likhale lamatabwa ndi logoba mʼkati mwake. Ulipange monga momwe ndinakuonetsera pa phiri paja.</para>
  <para style="s1">Za Bwalo la Chihema</para>
  <para style="p">
    <verse number="9" style="v"/>“Upange bwalo la chihema. Mbali yakummwera ikhale yotalika mamita 46 ndipo ikhale ndi nsalu yotchinga yofewa yosalala yolukidwa bwino. <verse number="10" style="v"/>Upangenso mizati makumi awiri, matsinde makumi awiri amkuwa, ndi ngowe zasiliva ndi zingwe za mizatiyo. <verse number="11" style="v"/>Mbali yakumpoto ikhalenso yotalika mamita 46 ndipo ikhale ndi nsalu yotchinga. Pakhalenso mizati makumi awiri, matsinde amkuwa makumi awiri, ngowe zasiliva ndi zingwe za mizatiyo.</para>
  <para style="p">
    <verse number="12" style="v"/>“Mbali yakumadzulo ya bwalolo ikhale yotalika mamita 23 ndipo ikhale ndi nsalu yotchinga, nsichi khumi ndi matsinde khumi. <verse number="13" style="v"/>Mbali yakummawa, kotulukira dzuwa, kutalika kwa bwalo kukhale mamita 23. <verse number="14" style="v"/>Mbali imodzi yachipata kukhale nsalu yotchinga yotalika mamita asanu ndi awiri, mizati itatu ndi matsinde atatu. <verse number="15" style="v"/>Ndipo ku mbali inayo kukhale nsalu yotchinga ya mamita asanu ndi awiri pamodzi ndi mizati itatu ndi matsinde atatu.</para>
  <para style="p">
    <verse number="16" style="v"/>“Pa chipata cha bwalolo pakhale nsalu yotchinga yamtundu wa mtambo, yapepo ndi yofiira ndiponso yofewa yosalala. Nsaluyo ikhale yotalika mamita asanu ndi anayi, yopangidwa ndi anthu aluso. Pakhalenso mizati yake inayi ndi matsinde akenso anayi. <verse number="17" style="v"/>Mizati yonse yozungulira bwalolo ilumikizidwe ndi zingwe zasiliva. Ngowe zake zikhale zasiliva, koma matsinde ake akhale amkuwa. <verse number="18" style="v"/>Kutalika kwa bwalolo kukhale mamita 46, mulifupi mwake mamita 23, msinkhu wake masentimita 230. Nsalu ya katani ikhale yofewa ndi yosalala bwino. Matsinde ake akhale amkuwa. <verse number="19" style="v"/>Zipangizo zonse zogwiritsa ntchito zosiyanasiyana pa chihemacho, zikhomo za chihema ndi zabwalolo zikhale zamkuwa.</para>
  <para style="s1">Mafuta Anyale</para>
  <para style="p">
    <verse number="20" style="v"/>“Lamula Aisraeli kuti akupatse mafuta anyale a olivi wabwino kwambiri kuti nyalezo ziziyaka nthawi zonse. <verse number="21" style="v"/>Mʼchihema cha msonkhano, koma kunja kwa nsalu yotchinga Bokosi la Chipangano, Aaroni ndi ana ake azionetsetsa kuti nyale ikukhala chiyakire pamaso pa Yehova kuyambira madzulo mpaka mmawa. Limeneli ndi lamulo lamuyaya pakati pa Aisraeli pa mibado yonse.”</para>
  <chapter number="28" style="c"/>
  <para style="s1">Zovala za Ansembe</para>
  <para style="p">
    <verse number="1" style="v"/>“Aaroni mʼbale wako ndi ana ake aamuna, Nadabu, Abihu, Eliezara ndi Itamara uwapatule pakati pa Aisraeli. Abwere kwa iwe kuti anditumikire monga ansembe. <verse number="2" style="v"/>Umusokere mʼbale wako, Aaroni, zovala zopatulika kuti azioneka mwaulemerero ndi molemekezeka. <verse number="3" style="v"/>Uwawuze anthu onse aluso amene Ine ndawapatsa nzeru pa ntchito yosoka kuti apange zovala za Aaroni za pa mwambo womupatula, kuti iye anditumikire monga wansembe. <verse number="4" style="v"/>Zovala zoti apange ndi izi: chovala chapachifuwa, efodi, mkanjo, mwinjiro wolukidwa, nduwira ndi lamba. Apangire mʼbale wako Aaroni ndi ana ake aamuna zovala zopatulikazi kuti iwo anditumikire monga ansembe. <verse number="5" style="v"/>Iwo agwiritse ntchito golide, nsalu yamtundu wa mtambo, yapepo, yofiira ndi yosalala yofewa.</para>
  <para style="s1">Efodi</para>
  <para style="p">
    <verse number="6" style="v"/>“Apange efodi pogwiritsa ntchito golide, nsalu yamtundu wa mtambo, yapepo ndi yofiira yolukidwa mwaluso. <verse number="7" style="v"/>Efodiyo ikhale ndi timalamba tiwiri ta pa mapewa tosokerera ku msonga zake ziwiri kuti azitha kumanga. <verse number="8" style="v"/>Lamba womangira efodi akhale wolukidwa mwaluso ngati efodiyo. Akhale wopangidwa ndi golide, nsalu yamtundu wa mtambo, yapepo, yofiira, yofewa yosalala.</para>
  <para style="p">
    <verse number="9" style="v"/>“Utenge miyala iwiri ya onikisi ndipo uzokotepo mayina a ana a Israeli. <verse number="10" style="v"/>Mayina asanu ndi limodzi akhale pa mwala umodzi, ndipo mayina asanu ndi limodzi pa mwala winawo motsata mabadwidwe awo. <verse number="11" style="v"/>Mayina a ana a Israeli uwazokote pa miyala iwiriyo, monga momwe amachitira mmisiri wozokota miyala. Ndipo uyike miyalayo mu zoyikamo zake zagolide. <verse number="12" style="v"/>Umangirire miyala iwiriyi pa tinsalu ta mʼmapewa ta efodi tija ngati miyala ya chikumbutso cha ana a Israeli. Aaroni azinyamula mayinawo mʼmapewa ake kuti akhale chikumbutso pamaso pa Yehova. <verse number="13" style="v"/>Upange zoyikamo za maluwa agolide, <verse number="14" style="v"/>ndiponso maunyolo awiri a golide wabwino kwambiri, wopetedwa ngati zingwe ndipo uwalumikize ku zoyikamozo.</para>
  <para style="s1">Chovala Chapachifuwa</para>
  <para style="p">
    <verse number="15" style="v"/>“Upange chovala chapachifuwa chogwiritsa ntchito poweruza mlandu ndipo uchipange mwaluso kwambiri. Uchipange ngati efodi pogwiritsa ntchito golide, nsalu yamtundu wa mtambo, yapepo, yofiira, yofewa yosalala ndi yolukidwa bwino. <verse number="16" style="v"/>Kutalika kwake kukhale kofanana mbali zonse, mulitali masentimita 23, mulifupi masentimita 23, ndipo chikhale chopinda pawiri. <verse number="17" style="v"/>Uyikepo mizere inayi ya miyala yokongola kwambiri. Mzere woyamba ukhale ndi miyala ya rubi, topazi ndi berili. <verse number="18" style="v"/>Mzere wachiwiri pakhale miyala ya emeradi, safiro ndi dayimondi; <verse number="19" style="v"/>mzere wachitatu pakhale miyala ya opera, agate ndi ametisiti. <verse number="20" style="v"/>Mzere wachinayi pakhale miyala ya topazi, onikisi ndi yasipa. Miyalayi uyiike mu zoyikamo zagolide. <verse number="21" style="v"/>Miyalayo ikhalepo khumi ndi iwiri, uliwonse kuyimira dzina limodzi la ana a Israeli. Mwala uliwonse uzokotedwe ngati chidindo dzina limodzi la mafuko khumi ndi awiri a Israeli.</para>
  <para style="p">
    <verse number="22" style="v"/>“Upange timaunyolo tagolide wabwino kwambiri ta pa chovala chapachifuwa, topota ngati chingwe. <verse number="23" style="v"/>Upangenso mphete ziwiri zagolide ndipo uzimangirire pa ngodya ziwiri za pa chovala chapachifuwa. <verse number="24" style="v"/>Umangirire timaunyolo tiwiri tagolide tija pa mphete za pa ngodya pa chovala chapachifuwacho. <verse number="25" style="v"/>Ndipo mbali ina ya timaunyoloto umangirire pa zoyikapo zake ziwiri zija ndi kulumikiza pa tinsalu takutsogolo kwa mapewa a efodi. <verse number="26" style="v"/>Upangenso mphete ziwiri zagolide, ndipo uzilumikize ku ngodya ziwiri zamʼmunsi mwa chovala chapachifuwa, champhepete mwake, mʼkati pafupi ndi efodi ija. <verse number="27" style="v"/>Upangenso mphete zina ziwiri zagolide ndipo uzilumikize kumunsi kwa tinsalu takutsogolo kwa efodi, pafupi ndi msoko, pamwamba pangʼono pa lamba wamʼchiwuno wa efodi. <verse number="28" style="v"/>Tsono umangirire mphete za pa chovala chapachifuwa zija ku mphete za efodi ndi chingwe chamtundu wa mtambo, kulumikiza lamba ndi chovala chapachifuwacho kuti chovala chapachifuwacho chisalekane ndi efodi.</para>
  <para style="p">
    <verse number="29" style="v"/>“Pamene Aaroni akulowa kumalo opatulika azivala chovala chapachifuwa cha zoweruzira chija chimene chalembedwa mayina a ana a Israeli kuti Yehova awakumbukire nthawi zonse. <verse number="30" style="v"/>Ndiponso uyike Urimu ndi Tumimu mu chovala chapachifuwa cha zoweruziracho, kuti zikhale pamtima pa Aaroni. Choncho Aaroniyo adzakhala akutenga nthawi zonse zida zomuthandizira kuweruza ana a Israeli pamene adzafika pamaso pa Yehova.</para>
  <para style="s1">Zovala Zina za Ansembe</para>
  <para style="p">
    <verse number="31" style="v"/>“Uyipangire efodiyo mkanjo wamtundu wa mtambo. <verse number="32" style="v"/>Mkanjowo ukhala ndi malo opisapo mutu pakati pakepo. Pa chibowopo pakhale chibandi chosokedwa mochita ngati kuluka monga muja akhalira malaya kuti chibowocho chilimbe, chisangʼambike. <verse number="33" style="v"/>Pa mpendero wamʼmunsi wa mkanjowo, upange mphonje zokhala ngati makangadza za nsalu yamtundu wa mtambo, yapepo ndi yofiira zokhala ndi maberu agolide pakati pake. <verse number="34" style="v"/>Choncho pazikhala mphonje imodzi kenaka belu limodzi, kuzungulira mpendero wa mkanjo wonse. <verse number="35" style="v"/>Aaroni azivala mkanjowo pamene akutumikira ngati wansembe. Kulira kwa maberu kuzimveka pamene akulowa mʼmalo opatulika pamaso pa Yehova ndiponso pamene akutuluka, kuti asafe.</para>
  <para style="p">
    <verse number="36" style="v"/>“Upange duwa lagolide wabwino kwambiri kukhala ngati chidindo ndipo uzokotepo mawu akuti, <char style="sc">choperekedwa kwa Yehova</char>. <verse number="37" style="v"/>Ulimange ndi chingwe cha nsalu yamtundu wa mtambo pa nduwira ya Aaroni, ndipo duwalo likhale kutsogolo kwa nduwirayo. <verse number="38" style="v"/>Lidzakhala pa mphumi ya Aaroni, motero iye adzasenza cholakwa chilichonse cha pa zopereka zilizonse zimene Aisraeli amazipatulira Yehova. Aaroni azivala chikwangwanichi pa mphumi pake nthawi zonse kuti Yehova alandire zopereka za anthu ake.</para>
  <para style="p">
    <verse number="39" style="v"/>“Uluke mwinjiro wa nsalu yofewa yosalala ndiponso upange nduwira ya nsalu yofewa yosalala. Lamba wake akhale wolukidwa bwino ndi munthu waluso. <verse number="40" style="v"/>Upangirenso ana a Aaroni mwinjiro, malamba ndi nduwira kuti azioneka mwaulemu ndi molemekezeka. <verse number="41" style="v"/>Zovala zimenezi umuveke Aaroni, mʼbale wako ndi ana ake. Kenaka uwadzoze, uwapatse udindo ndi kuwapatula kuti anditumikire ngati ansembe anga.</para>
  <para style="p">
    <verse number="42" style="v"/>“Uwapangire akabudula a nsalu yofewa oyambira mʼchiwuno kulekeza mʼntchafu kuti asamaonetse maliseche. <verse number="43" style="v"/>Aaroni ndi ana ake ayenera kuvala akabudulawo pamene akulowa mu tenti ya msonkhano kapena pamene akupita ku guwa lansembe kukatumikira malo oyera kuopa kuti angachimwe ndi kufa.</para>
  <para style="p">“Ili likhale lamulo la nthawi zonse kwa Aaroni ndi zidzukulu zake.”</para>
  <chapter number="29" style="c"/>
  <para style="s1">Mwambo Wopatula Ansembe</para>
  <para style="p">
    <verse number="1" style="v"/>“Pofuna kumupatula Aaroni ndi ana ake kuti akhale ansembe onditumikira Ine, uchite izi: Utenge ngʼombe yayingʼono yayimuna ndi nkhosa ziwiri zazimuna zopanda chilema. <verse number="2" style="v"/>Utengenso buledi wopanda yisiti, makeke wopanda yisiti wopakidwa mafuta. Zonsezi uzipange ndi ufa wosalala wa tirigu. <verse number="3" style="v"/>Uziyike mʼdengu ndipo ubwere nazo kwa Ine pamodzi ndi ngʼombe yayimuna ija ndi nkhosa ziwiri zazimuna zija. <verse number="4" style="v"/>Kenaka ubwere naye Aaroni ndi ana ake pa khomo la tenti ya msonkhano ndipo uwasambitse ndi madzi. <verse number="5" style="v"/>Tenga zovala ndipo umuveke Aaroni mwinjiro, mkanjo wa efodi, efodiyo ndi chovala chapachifuwa. Umumange mʼchiwuno lamba wa efodi wolukidwa mwaluso uja. <verse number="6" style="v"/>Umuveke nduwira kumutu, ndiponso uyike chizindikiro chopatulika chija pa nduwirayo. <verse number="7" style="v"/>Utenge mafuta wodzozera ndipo uwatsanulire pamutu pake kumudzoza. <verse number="8" style="v"/>Ubwere ndi ana ake aamuna ndipo uwavekenso minjiro <verse number="9" style="v"/>ndi nduwira. Kenaka umange malamba Aaroniyo pamodzi ndi ana ake ndi kuwaveka nduwira. Motero unsembe udzakhala wawo malingana ndi lamulo ili losatha.</para>
  <para style="p">“Umu ndi mmene udzadzozere Aaroni ndi ana ake aamuna.</para>
  <para style="p">
    <verse number="10" style="v"/>“Ubwere ndi ngʼombe yayimuna pa khomo la tenti ya msonkhano ndipo Aaroni ndi ana ake asanjike manja awo pamutu pake. <verse number="11" style="v"/>Uphe ngʼombeyo pamaso pa Yehova pa khomo la tenti ya msonkhano. <verse number="12" style="v"/>Utenge magazi ena angʼombeyo ndi kupaka ndi chala chako pa nyanga zaguwa lansembe ndipo magazi otsalawo uwakhutulire pa tsinde laguwalo. <verse number="13" style="v"/>Kenaka utenge mafuta onse okuta matumbo, mafuta ophimba chiwindi ndiponso impsyo zonse ziwiri pamodzi ndi mafuta ake. Zonsezi uzitenthe pa guwapo. <verse number="14" style="v"/>Koma nyama yangʼombeyo, chikopa chake ndi matumbo ake uziwotche kunja kwa msasa. Iyi ndi nsembe yopepesera machimo.</para>
  <para style="p">
    <verse number="15" style="v"/>“Utenge nkhosa yayimuna imodzi ndipo Aaroni ndi ana ake aamuna asanjike manja awo pamutu pake. <verse number="16" style="v"/>Uyiphe ndipo utenge magazi ake ndi kuwaza mbali zonse zaguwalo. <verse number="17" style="v"/>Uyidule nkhosayo nthulinthuli, kutsuka matumbo ake ndi miyendo yake. Ukatero, pamodzi ndi mutu wake, uziyike pamwamba pa nthulizo. <verse number="18" style="v"/>Ndipo uwotche nkhosa yonseyo pa guwa lansembe. Iyi ndi nsembe yopsereza ya kwa Yehova. Ili ndi fungo lokoma, loperekedwa pa moto kwa Yehova.</para>
  <para style="p">
    <verse number="19" style="v"/>“Utenge nkhosa yayimuna ina ndipo Aaroni ndi ana ake aamuna asanjike manja awo pamutu pake. <verse number="20" style="v"/>Uyiphe ndipo utenge magazi ake ena ndi kupaka ndewere za makutu a kudzanja lamanja la Aaroni ndi ana ake aamuna. Upakenso pa zala zawo zazikulu za kudzanja lawo lamanja, ndi zala zazikulu za kuphazi lakudzanja lawo lamanja. Kenaka uwaze magazi otsalawo mbali zonse za guwalo. <verse number="21" style="v"/>Ndipo utenge magazi ena amene ali pa guwa lansembe komanso pa mafuta ena odzozera ndipo uwawaze pa Aaroni ndi zovala zake ndi ana ake ndi zovala zawo. Ndiye kuti iyeyo ndi ana ake aamuna adzakhala opatulika pamodzi ndi zovala zawo.</para>
  <para style="p">
    <verse number="22" style="v"/>“Pa nkhosa yayimuna ija utengepo mafuta ake, mafuta a ku mchira wake, mafuta okuta matumbo, mafuta okuta chiwindi, impsyo zonse ziwiri ndi mafuta ake, ndiponso ntchafu yakumanja. Iyi ndi nkhosa ya mwambo wodzoza. <verse number="23" style="v"/>Utengenso mʼdengu la buledi wopanda yisiti limene lili pamaso pa Yehova, buledi mmodzi, buledi wokhala ndi mafuta a olivi, ndi buledi wopyapyala mmodzi. <verse number="24" style="v"/>Izi zonse uzipereke mʼmanja mwa Aaroni ndi ana ake, ndipo iwo aziweyule pamaso pa Yehova kuti zikhale nsembe yoweyula. <verse number="25" style="v"/>Kenaka uzitenge mʼmanja mwawo ndipo uzipsereze pa guwa lansembe, pamwamba penipeni pamodzi ndi nsembe yopsereza kuti ipereke fungo lokoma kwa Yehova. Ichi ndiye chopereka chachakudya kwa Yehova. <verse number="26" style="v"/>Kenaka utenge chidale cha nkhosa yayimuna imene inaperekedwa pamwambo wodzoza Aaroni, uchiweyule kuti chikhale nsembe yoweyula pamaso pa Yehova ndipo chidzakhala gawo lako.</para>
  <para style="p">
    <verse number="27" style="v"/>“Uzipatule ziwalo zonse za nkhosa ya pa mwambo wodzoza Aaroni ndi ana ake. Chidale chimene unaweyula chija ndiponso ntchafu imene inaperekedwa ija. <verse number="28" style="v"/>Nsembe izi ndi zimene Aisraeli azipereka kwa Aaroni ndi ana ake mwa zonse zimene azipereka nthawi zonse. Mwa zopereka za mtendere zimene ana a Aisraeli adzapereka kwa Yehova, zimenezi zikhale gawo lawo.</para>
  <para style="p">
    <verse number="29" style="v"/>“Zovala zopatulika za Aaroni zidzakhala za ana ake aamuna iye atafa kuti adzavale podzozedwa ndi polandira udindo wawo. <verse number="30" style="v"/>Mwana amene adzalowa mʼmalo mwake monga wansembe pamene adzabwerera kudzalowa mu tenti ya msonkhano kudzatumikira ku malo wopatulika, adzavala zovala zimenezi masiku asanu ndi awiri.</para>
  <para style="p">
    <verse number="31" style="v"/>“Utenge nkhosa yayimuna ya pamwambo wodzoza ansembe ndipo uyiphike pamalo opatulika. <verse number="32" style="v"/>Aaroni ndi ana ake adye nyama ya nkhosa yayimunayi pamodzi ndi buledi amene ali mʼdengu pa khomo la tenti ya msonkhano. <verse number="33" style="v"/>Adye zonse zimene anazipereka kwa Yehova pamwambo wopepesera machimo powadzoza ndi kuwapatula. Munthu wamba asadye chifukwa ndi zopatulika. <verse number="34" style="v"/>Ndipo ngati nyama ina ya nkhosa ya pamwambo wodzoza ansembe kapena buledi zatsala mpaka mmawa, muziwotche, asazidye chifukwa ndi zopatulika.</para>
  <para style="p">
    <verse number="35" style="v"/>“Uchitire Aaroni ndi ana ake aamuna zonse zimene ndakulamulazi. Uchite mwambo wowapatula kukhala ansembe masiku asanu ndi awiri. <verse number="36" style="v"/>Tsiku lililonse uzipereka ngʼombe yayimuna ngati nsembe yopepesera machimo kuti machimowo akhululukidwe. Ndiponso upatule guwalo popereka nsembe yopepesera ndi kulidzoza mafuta kuti likhale lopatulika. <verse number="37" style="v"/>Pa masiku asanu ndi awiri uzipereka pa guwapo nsembe zoyeretsera guwalo, ukatero ndiye kuti uzilipatula. Ndipo guwa lansembelo lidzakhala loyera kwambiri, ndipo chilichonse chimene chidzakhudza guwalo chidzayeretsedwa.</para>
  <para style="p">
    <verse number="38" style="v"/>“Tsiku ndi tsiku pa guwa lansembe uzipereka izi: Ana ankhosa a chaka chimodzi awiri. <verse number="39" style="v"/>Mmawa muzipereka mwana wankhosa mmodzi ndipo winayo madzulo. <verse number="40" style="v"/>Pamodzi ndi mwana wankhosa woyambayo, muzipereka kilogalamu imodzi ya ufa wosalala wosakaniza ndi lita imodzi ya mafuta a olivi pamodzi ndi lita imodzi ya vinyo ngati chopereka chachakumwa. <verse number="41" style="v"/>Upereke mwana wankhosa winayo madzulo pamodzi ndi chopereka chachakudya monga poyamba paja ndi chopereka chachakumwa monga mmawa kuti ikhale fungo lokoma la chopereka chachakudya kwa Yehova.</para>
  <para style="p">
    <verse number="42" style="v"/>“Zopereka zopsereza zimenezi ziziperekedwa nthawi zonse, pa mibado yonse. Muzidzazipereka pamaso pa Yehova pa khomo la tenti ya msonkhano. Pa guwa lansembe, Yehova adzakumana nanu ndi kuyankhula nanu. <verse number="43" style="v"/>Pameneponso Ine ndidzakumana ndi Aisraeli, ndipo guwalo lidzakhala lopatulika chifukwa cha ulemerero wanga.</para>
  <para style="p">
    <verse number="44" style="v"/>“Tsono Ine ndidzapatula tenti ya msonkhano ndi guwa lansembe. Ndidzapatulanso Aaroni pamodzi ndi ana ake kuti akhale ansembe anga onditumikira. <verse number="45" style="v"/>Ndidzakhala pakati pa Aisraeli ndikukhala Mulungu wawo. <verse number="46" style="v"/>Adzadziwa kuti ine ndine Mulungu wawo amene ndinawatulutsa mʼdziko la Igupto kuti ndikhale pakati pawo. Ine ndine Yehova, Mulungu wawo.”</para>
  <chapter number="30" style="c"/>
  <para style="s1">Guwa Lansembe Yofukiza</para>
  <para style="p">
    <verse number="1" style="v"/>Upange guwa lamatabwa amtengo wa mkesha lofukizirapo lubani. <verse number="2" style="v"/>Likhale lofanana mbali zonse. Mulitali masentimita 46, mulifupi masentimita 46, ndipo msinkhu masentimita 91. Nyanga zake zipangidwe kumodzi ndi guwalo. <verse number="3" style="v"/>Ukute guwa lonse ndi golide wabwino kwambiri, pamwamba pake, mbali zonse zinayi, pamodzi ndi nyanga zake. Ndipo upange mkombero wagolide kuzungulira guwalo. <verse number="4" style="v"/>Upange mphete ziwiri zagolide ndipo uzilumikize ku guwa mʼmunsi mwa mkombero, mphete ziwiri ku mbali zonse ziwiri zoyangʼanana. Mphetozo zizigwira nsichi zonyamulira guwalo. <verse number="5" style="v"/>Upange mizati yamtengo wa mkesha ndipo uyikute ndi golide. <verse number="6" style="v"/>Uyike guwalo patsogolo pa nsalu yotchinga Bokosi la Chipangano. Apa ndi pamene ndizidzakumana nawe.</para>
  <para style="p">
    <verse number="7" style="v"/>“Aaroni ayenera kumafukiza lubani wonunkhira pa guwalo mmawa uliwonse. Pamene akukonza nyale zija afukizenso lubani. <verse number="8" style="v"/>Aaroni ayenera kufukizanso lubani pamene ayatsa nyale madzulo kuti lubani akhale akuyaka nthawi zonse pamaso pa Yehova kwa mibado imene ikubwera. <verse number="9" style="v"/>Pa guwapo usafukize lubani wachilendo kapena kuperekapo nsembe yopsereza kapena nsembe yaufa. Usathire pa guwapo ngakhale nsembe yachakumwa. <verse number="10" style="v"/>Aaroni azidzapereka nsembe yopepesera machimo pa nyanga za guwalo kamodzi pa chaka. Mwambowu uzidzachitika pogwiritsa ntchito magazi a nsembe yopepesera machimo, ndipo zizidzachitika mʼmibado yanu yonse. Choncho guwa lansembelo lidzakhala loyera ndi loperekedwa kwa Yehova.”</para>
  <para style="s1">Za Chopereka Chowombolera Moyo</para>
  <para style="p">
    <verse number="11" style="v"/>Ndipo Yehova anati kwa Mose, <verse number="12" style="v"/>“Pamene ukuchita kalembera wa Aisraeli, munthu aliyense ayenera kupereka kwa Yehova chowombolera moyo wake pamene akuwerengedwa. Motero mliri sudzabwera pa iwo pamene ukuwawerenga. <verse number="13" style="v"/>Izi ndi zimene aliyense wolembedwa mu kawundula ayenera kupereka: theka la sekeli, kutanthauza ndalama zolemera magalamu asanu ndi limodzi malingana ndi kawerengedwe ka ndalama za ku Nyumba ya Mulungu. Paja sekeli imodzi ikulingana ndi magera makumi awiri. Theka la sekeli chidzakhala chopereka cha kwa Yehova. <verse number="14" style="v"/>Aliyense wolembedwa mu kawundula amene ali ndi zaka makumi awiri kapena kupitirira ayenera kupereka chopereka kwa Yehova. <verse number="15" style="v"/>Anthu olemera asapereke koposa theka la sekeli ndipo osauka asapereke kuchepera theka la sekeli pamene mukupereka nsembe kwa Yehova yowombolera miyoyo yanu. <verse number="16" style="v"/>Ulandire ndalama zopepeserazo kuchokera kwa Aisraeli ndipo zigwiritsidwe ntchito ya ku tenti ya msonkhano. Zoperekazi zidzakhala chikumbutso cha Aisraeli pamaso pa Yehova, ndiponso zowombolera miyoyo yanu.”</para>
  <para style="s1">Za Beseni Losambira</para>
  <para style="p">
    <verse number="17" style="v"/>Ndipo Yehova anati kwa Mose, <verse number="18" style="v"/>“Upange beseni lamkuwa lokhala ndi miyendo yamkuwanso. Uliyike pakati pa tenti ya msonkhano ndi guwa lansembe ndipo uthiremo madzi. <verse number="19" style="v"/>Aaroni ndi ana ake azisamba mʼmanja ndi kutsuka mapazi awo ndi madzi amenewo. <verse number="20" style="v"/>Pamene akulowa mu tenti ya msonkhano, iwo asambe madziwa kuti asafe. Ndiponso pamene akupita kukatumikira ku guwa lansembe ndi kupereka nsembe yopsereza kwa Yehova, <verse number="21" style="v"/>azisamba mʼmanja mwawo ndi kutsuka mapazi kuti asadzafe. Limeneli ndi lamulo limene Aaroni, pamodzi ndi ana ndi zidzukulu zake mʼtsogolomo ayenera kumadzalitsatira mpaka muyaya.”</para>
  <para style="s1">Mafuta Wodzozera</para>
  <para style="p">
    <verse number="22" style="v"/>Ndipo Yehova anati kwa Mose, <verse number="23" style="v"/>“Utenge zonunkhira bwino kwambiri izi: makilogalamu asanu ndi limodzi a mure wamadzi, makilogalamu atatu a zonunkhira bwino za mtundu wa sinamoni, makilogalamu atatu a nzimbe yonunkhira bwino kwambiri, <verse number="24" style="v"/>makilogalamu asanu ndi limodzi a mkesha. Zonsezi zikhale malingana ndi muyeso wa ku Nyumba ya Mulungu. Pakhalenso malita anayi a mafuta a olivi. <verse number="25" style="v"/>Ugwiritse ntchito zinthu zimenezi kupanga mafuta opatulika odzozera, mafuta onunkhira, apangidwe ndi mʼmisiri waluso lopanga zonunkhiritsa. Awa adzakhala mafuta opatulika odzozera. <verse number="26" style="v"/>Tsono uwagwiritse ntchito podzoza tenti ya msonkhano, Bokosi la Chipangano, <verse number="27" style="v"/>tebulo, ndi ziwiya zake zonse, choyikapo nyale ndi zipangizo zake, guwa lofukizirapo lubani, <verse number="28" style="v"/>guwa lansembe yopsereza ndi ziwiya zake zonse, ndiponso beseni pamodzi ndi nsichi yake. <verse number="29" style="v"/>Zonsezi uzipatule kuti zidzakhale zopatulika, ndipo chilichonse chimene chidzakhudza zimenezi chidzakhala chopatulika.</para>
  <para style="p">
    <verse number="30" style="v"/>“Udzoze Aaroni ndi ana ake aamuna ndi kuwapatula kuti akhale ansembe onditumikira. <verse number="31" style="v"/>Tsono awuze a Israeli kuti, mafuta wodzozera awa adzakhala wopatulika mpaka muyaya. <verse number="32" style="v"/>Musadzadzozere munthu wamba mafuta amenewa, ndipo musadzapange mafuta wofanana ndi amenewa. Mafutawa ndi wopatulika ndipo akhale woyera kwa inu. <verse number="33" style="v"/>Wina aliyense amene adzapanga mafuta wonunkhira wofanana nawo kapena kudzozera mafutawa munthu wamba osati wansembe ayenera kuchotsedwa pakati pa anthu anzake.”</para>
  <para style="s1">Za Zofukiza</para>
  <para style="p">
    <verse number="34" style="v"/>Kenaka Yehova anati kwa Mose, “Tenga muyeso wofanana wa zinthu zonunkhira izi: sitakate, onika, galibanumu pamodzi ndi lubani weniweni. <verse number="35" style="v"/>Uziphatikize pamodzi zonsezi ndi kupanga lubani monga amachitira mmisiri wopanga zonunkhira. Athire mchere ndipo akhale woyera ndi wopatulika. <verse number="36" style="v"/>Upere gawo lina mosalala kwambiri ndipo utapepo pangʼono ndi kuyika patsogolo pa Bokosi la Chipangano mu tenti ya msonkhano, kumene ine ndidzakumane nawe. Lubani ameneyu kwa inu adzakhala wopatulika kwambiri. <verse number="37" style="v"/>Musapange lubani wanu potsatira njira iyi. Lubani yense wopangidwa mwa njira iyi akhale wopatulika, woperekedwa kwa Yehova. <verse number="38" style="v"/>Aliyense amene adzapanga wofanana naye kuti asangalale ndi fungo lake ayenera kuchotsedwa pakati pa anthu anzake.”</para>
  <chapter number="31" style="c"/>
  <para style="s1">Bezaleli ndi Oholiabu</para>
  <para style="p">
    <verse number="1" style="v"/>Ndipo Yehova anati kwa Mose, <verse number="2" style="v"/>“Taona, ndasankha Bezaleli mwana wa Uri, mwana wa Huri, wa fuko la Yuda. <verse number="3" style="v"/>Ndipo ndamudzaza ndi Mzimu wa Mulungu kotero kuti ali ndi luso ndi nzeru zomvetsa zinthu ndipo akudziwa bwino ntchito zonse zamanja monga izi: <verse number="4" style="v"/>Kulemba ndondomeko ya ntchito zaluso ndi kupanga zinthu zagolide, zasiliva ndi zamkuwa, <verse number="5" style="v"/>kusema ndi kuyika miyala yokongola, kukonza zinthu zamatabwa ndiponso kugwira ntchito ina iliyonse yamanja. <verse number="6" style="v"/>Ndasankhanso Oholiabu mwana wa Ahisamaki wa fuko la Dani. Ndiponso ndapereka nzeru kwa anthu aluso motero adzagwira ntchito zonse zimene ndakulamulira kuti zichitike monga izi: <verse number="7" style="v"/>Kupanga tenti ya msonkhano, bokosi laumboni pamodzi ndi chophimbira chake, ndiponso zonse za mu tenti, <verse number="8" style="v"/>tebulo ndi zida zake, choyikapo nyale cha golide wabwino kwambiri ndi ziwiya zake zonse, guwa lofukizirapo lubani, <verse number="9" style="v"/>guwa lansembe yopsereza ndi ziwiya zake zonse, beseni ndi nsichi yake, <verse number="10" style="v"/>ndiponso zovala zonse zolukidwa, zovala zopatulika za Aaroni wansembe pamodzi ndi za ana ake, zovala pamene akutumikira monga ansembe, <verse number="11" style="v"/>ndiponso mafuta odzozera ndi lubani wonunkhira wa ku malo opatulika. Iwo azipanga monga momwe Ine ndinakulamulira.”</para>
  <para style="s1">Za Sabata</para>
  <para style="p">
    <verse number="12" style="v"/>Ndipo Yehova anati kwa Mose, <verse number="13" style="v"/>“Uza ana a Israeli kuti azisunga Masabata anga. Ichi chidzakhala chizindikiro pakati pa inu ndi Ine pamodzi ndi zidzukulu zanu mʼtsogolomo, chosonyeza kuti Ine ndine amene ndimakuyeretsani.</para>
  <para style="p">
    <verse number="14" style="v"/>“Motero muzisunga tsiku la Sabata chifukwa ndi loyera kwa inu. Aliyense amene adetsa tsiku la Sabata ayenera kuphedwa. Aliyense amene agwira ntchito iliyonse pa tsikuli ayenera kuchotsedwa pakati pa anthu anzake. <verse number="15" style="v"/>Mugwire ntchito kwa masiku asanu ndi limodzi koma tsiku lachisanu ndi chiwiri ndi Sabata, lopuma, tsiku lopatulika la Yehova. Aliyense amene agwira ntchito iliyonse pa tsiku la Sabata ayenera kuphedwa. <verse number="16" style="v"/>Aisraeli onse komanso zidzukulu zawo mʼtsogolo azidzasunga tsiku la Sabata ngati pangano lamuyaya. <verse number="17" style="v"/>Tsiku la Sabata lidzakhala chizindikiro chamuyaya pakati pa Ine ndi Aisraeli chosonyeza kuti Yehova analenga za kumwamba ndi dziko lapansi kwa masiku asanu ndi limodzi ndi kuti pa tsiku lachisanu ndi chiwiri analeka kugwira ntchito napumula.”</para>
  <para style="p">
    <verse number="18" style="v"/>Yehova atamaliza kuyankhula ndi Mose pa phiri la Sinai, anamupatsa Mose miyala iwiri yaumboni, imene Mulungu analembapo ndi chala chake.</para>
  <chapter number="32" style="c"/>
  <para style="s1">Za Fano la Mwana Wangʼombe Wagolide</para>
  <para style="p">
    <verse number="1" style="v"/>Anthu ataona kuti Mose akuchedwa kutsika mʼphiri, anasonkhana kwa Aaroni ndipo anati, “Bwera utipangire milungu imene idzititsogolera. Kunena za Mose amene anatitulutsa mʼdziko la Igupto, sitikudziwa chimene chamuchitikira.”</para>
  <para style="p">
    <verse number="2" style="v"/>Aaroni anawayankha kuti, “Vulani ndolo zagolide zimene avala akazi anu, ana anu aamuna ndi aakazi ndipo muzibweretse kwa ine.” <verse number="3" style="v"/>Kotero anthu onse anavula ndolo zagolide ndi kubwera nazo kwa Aaroni. <verse number="4" style="v"/>Choncho Aaroni analandira golideyo ndipo anamuwumba ndi chikombole ndi kupanga fano la mwana wangʼombe. Kenaka anthu aja anati, “Inu Aisraeli, nayu mulungu wanu amene anakutulutsani mʼdziko la Igupto.”</para>
  <para style="p">
    <verse number="5" style="v"/>Aaroni ataona izi, anamanga guwa lansembe patsogolo pa mwana wangʼombeyo ndipo analengeza kuti, “Mawa kudzakhala chikondwerero cha Yehova.” <verse number="6" style="v"/>Kotero tsiku linalo anthu anadzuka mmamawa ndithu ndi kupereka nsembe zopsereza ndi nsembe zachiyanjano. Atatha kupereka nsembezo, anthuwo anakhala pansi nayamba kudya ndi kumwa. Kenaka anayimirira nayamba kuvina mwachilendo.</para>
  <para style="p">
    <verse number="7" style="v"/>Pamenepo Yehova anati kwa Mose, “Tsika msanga, chifukwa anthu ako amene unawatulutsa mʼdziko la Igupto aja adziyipitsa kwambiri. <verse number="8" style="v"/>Iwo apatuka mwamsanga kuleka kutsatira zimene ndinawalamula. Ndiye adzipangira fano la mwana wangʼombe. Aligwadira ndi kuliperekera nsembe nʼkumati, ‘Inu Aisraeli, nayu mulungu wanu amene anakutulutsani mʼdziko la Igupto.’ ”</para>
  <para style="p">
    <verse number="9" style="v"/>Yehova anati kwa Mose, “Ine ndikuwadziwa anthu amenewa. Iwowa ndi ankhutukumve. <verse number="10" style="v"/>Chifukwa chake undileke kuti mkwiyo wanga uyake pa iwo ndi kuwawononga. Ndipo Ine ndidzakusandutsa kuti ukhale mtundu waukulu.”</para>
  <para style="p">
    <verse number="11" style="v"/>Koma Mose anapempha chifundo cha Mulungu wake ndipo anati, “Chonde Yehova, chifukwa chiyani mwakwiyira anthu awa amene munawatulutsa mʼdziko la Igupto ndi mphamvu yanu yayikulu ndi dzanja lanu lamphamvu. <verse number="12" style="v"/>Kodi mukufuna kuti Aigupto azinena kuti, ‘Munali ndi cholinga choyipa chofuna kuwaphera ku mapiri kuno ndi kuwawonongeratu pa dziko lapansi pamene munkawatulutsa ku Igupto kuja?’ Ayi, chonde mkwiyo wanu woyaka ngati motowu ubwezeni ndipo sinthani maganizo ofunira zoyipa anthu anu. <verse number="13" style="v"/>Kumbukirani atumiki anu, Abrahamu, Isake, Israeli ndi zija munawalonjeza polumbira pa dzina lanu kuti, ‘Ine ndidzachulukitsa zidzukulu zanu ndipo zidzakhala zambiri ngati nyenyezi zakumwamba. Zidzukulu zanuzo ndidzazipatsa dziko lonseli limene ndinalonjeza. Dziko limeneli lidzakhala lawo nthawi zonse.’ ” <verse number="14" style="v"/>Choncho Yehova analeka ndipo sanawachitire choyipa anthu ake monga anaopsezera.</para>
  <para style="p">
    <verse number="15" style="v"/>Mose anatembenuka ndi kutsika phiri miyala iwiri ya pangano ili mʼmanja mwake. Miyalayi inalembedwa mbali zonse, kutsogolo ndi kumbuyo komwe. <verse number="16" style="v"/>Miyalayi anayikonza ndi Mulungu. Malembawo analemba ndi Mulungu mozokota pa miyalapo.</para>
  <para style="p">
    <verse number="17" style="v"/>Pamene Yoswa anamva phokoso la anthu anati kwa Mose, “Ku msasa kuli phokoso la nkhondo.”</para>
  <para style="p">
    <verse number="18" style="v"/>Mose anayankha kuti,</para>
  <para style="q1">“Phokoso limeneli sindikulimva</para>
  <para style="q2">ngati phokoso la opambana nkhondo,</para>
  <para style="q2">kapena kulira kwa ongonjetsedwa pa nkhondo. Koma ndikulimva ngati phokoso la anthu amene akuyimba.”</para>
  <para style="p">
    <verse number="19" style="v"/>Mose atayandikira msasa ndi kuona mwana wangʼombe ndiponso kuvina, anakwiya kwambiri ndipo anaponya pansi miyala imene inali mʼmanja mwake, ndi kuyiphwanya pa tsinde la phiri. <verse number="20" style="v"/>Ndipo iye anatenga mwana wangʼombe amene anthu anapanga uja ndi kumuwotcha pa moto ndi kumuperapera ndikukhala ngati fumbi. Kenaka anawaza fumbilo mʼmadzi ndi kuwamwetsa Aisraeli madziwo.</para>
  <para style="p">
    <verse number="21" style="v"/>Tsono Mose anafunsa Aaroni kuti, “Kodi anthu awa anakuchita chiyani kuti uwachimwitse koopsa chotere?”</para>
  <para style="p">
    <verse number="22" style="v"/>Aaroni anayankha kuti, “Musakwiye mbuye wanga. Inu mukudziwa kuti anthu awa ndi ovuta. <verse number="23" style="v"/>Iwo anati kwa ine, ‘Bwera utipangire milungu imene idzititsogolera. Kunena za Mose amene anatitulutsa ife mʼdziko la Igupto, sitikudziwa chimene chamuchitikira.’ <verse number="24" style="v"/>Choncho ine ndinawawuza kuti, ‘Aliyense amene ali ndi zokometsera zagolide azivule.’ Choncho iwo anandipatsa golide, ndipo ndinamuponya pa moto ndi kupanga fano la mwana wangʼombeyu.”</para>
  <para style="p">
    <verse number="25" style="v"/>Mose anaona kuti anthuwo anali osokonezekadi chifukwa Aaroni anawalekerera mpaka kusanduka anthu osekedwa pakati pa adani awo. <verse number="26" style="v"/>Choncho iye anayima pa chipata cholowera mu msasa ndipo anati, “Aliyense amene ali mbali ya Yehova abwere kwa ine.” Ndipo Alevi onse anapita mbali yake.</para>
  <para style="p">
    <verse number="27" style="v"/>Ndipo iye anawawuza kuti, “Izi ndi zimene Yehova Mulungu wa Israeli akunena, ‘Pitani ku misasa konse, mulowe ku zipata zonse ndipo aliyense akaphe mʼbale wake, kapena mnzake kapena mnansi wake.’ ” <verse number="28" style="v"/>Alevi anachita zomwe Mose analamula, ndipo tsiku limenelo panafa anthu pafupifupi 3,000. <verse number="29" style="v"/>Kenaka Mose anati, “Lero mwadzipatula nokha kukhala ansembe otumikira Yehova. Mwachita izi popeza aliyense wa inu wapha mwana wake kapena mʼbale wake. Tsono lero Yehova wakudalitsani.”</para>
  <para style="p">
    <verse number="30" style="v"/>Mmawa mwake Mose anati kwa anthu onse, “Inu mwachita tchimo lalikulu. Koma tsopano ine ndipita ku phiri kwa Yehova mwina ndikatha kukupepeserani chifukwa cha tchimo lanu.”</para>
  <para style="p">
    <verse number="31" style="v"/>Kotero Mose anabwereranso kwa Yehova ndipo anati, “Aa! Anthu awa achita tchimo lalikulu! Iwo adzipangira milungu yagolide. <verse number="32" style="v"/>Koma tsopano, chonde akhululukireni tchimo lawo. Ngati simutero, ndiye mundifute ine mʼbuku limene mwalemba.”</para>
  <para style="p">
    <verse number="33" style="v"/>Yehova anamuyankha Mose kuti, “Ndidzafuta mʼbuku aliyense amene wandichimwira. <verse number="34" style="v"/>Tsopano pita ukawatsogolere anthu kumalo kumene ine ndinanena, ndipo mngelo wanga adzakutsogolerani. Komabe, nthawi yanga ikadzafika kuti ndiwalange, ndidzawalanga chifukwa cha tchimo lawo.”</para>
  <para style="p">
    <verse number="35" style="v"/>Ndipo Yehova anawakantha anthuwo ndi mliri chifukwa anawumiriza Aaroni kuti awapangire fano la mwana wangʼombe.</para>
  <chapter number="33" style="c"/>
  <para style="p">
    <verse number="1" style="v"/>Ndipo Yehova anati, “Chokani pa malo ano, iwe ndi anthu amene unawatulutsa mʼdziko la Igupto. Pitani ku dziko limene ine ndinalonjeza ndi lumbiro kwa Abrahamu, Isake ndi Yakobo kuti, ‘Ine ndidzalipereka kwa zidzukulu zanu.’ <verse number="2" style="v"/>Ndipo ndidzatumiza mngelo patsogolo panu kuthamangitsa Akanaani, Aamori, Ahiti, Aperezi, Ahivi ndi Ayebusi. <verse number="3" style="v"/>Pitani ku dziko loyenda mkaka ndi uchi. Koma ine sindidzapita nanu, chifukwa anthu inu ndinu nkhutukumve ndipo nditha kukuwonongani mʼnjiramo.”</para>
  <para style="p">
    <verse number="4" style="v"/>Anthu atamva mawu owopsawa, anayamba kulira ndipo palibe anavala zodzikometsera. <verse number="5" style="v"/>Pakuti Yehova anali atanena kwa Mose kuti, “Awuze Aisraeli kuti, ‘Inu ndinu nkhutukumve.’ Ngati ine ndipita ndi inu kwa kanthawi, nditha kukuwonongani. Tsopano vulani zodzikometsera zanu ndipo ine ndidzaganiza choti ndichite nanu.” <verse number="6" style="v"/>Kotero Aisraeli anavula zodzikometsera zawo pa phiri la Horebu.</para>
  <para style="s1">Tenti ya Msonkhano</para>
  <para style="p">
    <verse number="7" style="v"/>Tsono Mose ankatenga tenti ndi kukayimanga kunja kwa msasa chapatalipo, ndipo ankayitcha “tenti ya msonkhano.” Aliyense wofuna kukafunsa kanthu kwa Yehova amapita ku tenti ya msonkhano kunja kwa msasa. <verse number="8" style="v"/>Ndipo nthawi ina iliyonse imene Mose amapita ku tenti anthu onse amanyamuka ndi kuyimirira pa makomo amatenti awo, kumuyangʼana Mose mpaka atalowa mu tentimo. <verse number="9" style="v"/>Mose akamalowa mu tenti, chipilala cha mtambo chimatsika ndi kukhala pa khomo pamene Yehova amayankhula ndi Mose. <verse number="10" style="v"/>Nthawi zonse anthu akaona chipilala cha mtambo chitayima pa khomo la tentiyo amayimirira ndi kupembedza, aliyense ali pa khomo la tenti yake. <verse number="11" style="v"/>Yehova amayankhula ndi Mose maso ndi maso ngati mmene munthu amayankhulira ndi bwenzi lake. Kenaka Mose amabwerera ku msasa koma womuthandiza wake, Yoswa, mwana wa Nuni samachoka pa tentiyo.</para>
  <para style="s1">Mose ndi Ulemerero wa Yehova</para>
  <para style="p">
    <verse number="12" style="v"/>Mose anati kwa Yehova, “Inu mwakhala mukundiwuza kuti, ‘Tsogolera anthu awa,’ koma simunandiwuze amene mudzamutuma kuti apite pamodzi nane. Inu mwanena kuti, ‘Ndikukudziwa bwino kwambiri ndipo wapeza chisomo pamaso panga.’ <verse number="13" style="v"/>Ngati mwakondwera nane ndiphunzitseni njira zanu kuti ndikudziweni ndi kupitiriza kupeza chisomo pamaso panu. Kumbukirani kuti mtundu uwu ndi anthu anu.”</para>
  <para style="p">
    <verse number="14" style="v"/>Yehova anayankha kuti, “Ine ndemwe ndidzapita pamodzi ndi iwe, ndipo ndidzakupatsa mpumulo.”</para>
  <para style="p">
    <verse number="15" style="v"/>Kenaka Mose anati kwa Yehova, “Ngati inu simupita nafe, musatitumize kuti tipite, kutichotsa pano. <verse number="16" style="v"/>Kodi wina adzadziwa bwanji kuti inu mwandikomera mtima pamodzi ndi anthu awa ngati simupita nafe? Kodi nʼchiyani chomwe chidzatisiyanitse pakati pa anthu onse amene ali pa dziko lapansi?”</para>
  <para style="p">
    <verse number="17" style="v"/>Ndipo Yehova anati kwa Mose, “Ine ndidzachita zimene iwe wandipempha chifukwa Ine ndikukondwera nawe, ndikukudziwa bwino lomwe.”</para>
  <para style="p">
    <verse number="18" style="v"/>Kenaka Mose anati, “Tsopano ndionetseni ulemerero wanu.”</para>
  <para style="p">
    <verse number="19" style="v"/>Ndipo Yehova anati, “Ine ndidzakuonetsa ulemerero wanga wonse ndipo ndidzatchula dzina langa lakuti Yehova pamaso pako. Ine ndidzachitira chifundo amene ndikufuna kumuchitira chifundo ndipo ndidzakomera mtima amene ndikufuna kumukomera mtima.” <verse number="20" style="v"/>Iye anati, “Koma iwe sungaone nkhope yanga, pakuti palibe munthu amene amaona Ine nakhala ndi moyo.”</para>
  <para style="p">
    <verse number="21" style="v"/>Ndipo Yehova anati, “Pali malo pafupi ndi ine pomwe ungathe kuyima pa thanthwe. <verse number="22" style="v"/>Pamene ulemerero wanga udutsa, ndidzakuyika mʼphanga la thanthwe ndi kukuphimba ndi dzanja langa mpaka nditadutsa. <verse number="23" style="v"/>Kenaka ine ndidzachotsa dzanja langa ndipo iwe udzaona msana wanga, koma nkhope yanga sidzaoneka.”</para>
  <chapter number="34" style="c"/>
  <para style="s1">Miyala ina Yatsopano</para>
  <para style="p">
    <verse number="1" style="v"/>Yehova anati kwa Mose, “Sema miyala iwiri yofanana ndi yoyamba ija, ndipo Ine ndidzalembapo mawu amene anali pa miyala yoyamba ija, imene unayiphwanya. <verse number="2" style="v"/>Ukonzeke mmamawa, ndipo ubwere ku Phiri la Sinai. Udzaonekera pamaso panga pamwamba pa phiri. <verse number="3" style="v"/>Palibe amene abwere nawe kapena kuoneka pena paliponse pafupi ndi phiri. Ndipo ngakhale nkhosa kapena ngʼombe zisadye mʼmbali mwa phirilo.”</para>
  <para style="p">
    <verse number="4" style="v"/>Choncho Mose anasema miyala iwiri yofanana ndi yoyamba ija ndipo anapita ku Phiri la Sinai mmawa atanyamula miyala iwiri mʼmanja mwake monga momwe Yehova anamulamulira. <verse number="5" style="v"/>Ndipo Yehova anatsika mu mtambo ndi kuyima pamodzi ndi Mose ndi kulengeza dzina lake lakuti Yehova. <verse number="6" style="v"/>Ndipo Iye anadutsa kutsogolo kwa Mose akulengeza kuti, “Yehova, Yehova, Mulungu wachifundo ndi wokoma mtima, wosapsa mtima msanga, wodzaza ndi chikondi chosasinthika ndi kukhulupirika, <verse number="7" style="v"/>waonetsa chikondi chosasinthika kwa anthu miyandamiyanda, wokhululukira zoyipa, kuwukira, ndiponso tchimo, komatu salekerera ochimwa kuti asalangidwe. Iye amalanga ana ndi zidzukulu chifukwa cha machimo a makolo awo mpaka mʼbado wachitatu ndi wachinayi.”</para>
  <para style="p">
    <verse number="8" style="v"/>Pamenepo Mose anawerama pansi napembedza. <verse number="9" style="v"/>Iye anati, “Chonde Ambuye, ngati ndapeza chisomo pamaso panu, lolani Ambuye kuti mupite nafe pamodzi. Ngakhale kuti anthuwa ndi nkhutukumve, khululukirani zoyipa ndi machimo athu, ndipo mutenge ife kukhala anthu anu.”</para>
  <para style="p">
    <verse number="10" style="v"/>Choncho Yehova anati: “Ine ndikuchita nanu pangano. Ndidzachita zodabwitsa pamaso pa anthu onse zimene sizinachitikenso ndi mtundu wina uliwonse wa anthu pa dziko lonse lapansi. Anthu amene mudzakhala pakati pawo adzaona kuopsa kwa ntchito imene Ine Yehova ndidzakuchitireni. <verse number="11" style="v"/>Mverani zimene ndikukulamulirani lero. Ine ndidzathamangitsa pamaso panu Aamori, Akanaani, Ahiti, Aperezi, Ahivi, ndi Ayebusi. <verse number="12" style="v"/>Musamale kuti musakachite mgwirizano ndi anthu amene akukhala mʼdziko limene mukupitalo, chifukwa mukadzatero iwo adzakhala ngati msampha pakati panu. <verse number="13" style="v"/>Mukagumule maguwa awo ansembe, mukaswe miyala yawo yachipembedzo, ndipo mukadule mitengo yawo ya Asera. <verse number="14" style="v"/>Musapembedze mulungu wina, pakuti Yehova amene dzina lake ndi Nsanje, ndi Mulungu wa nsanje.</para>
  <para style="p">
    <verse number="15" style="v"/>“Musamale kuti musakachite mgwirizano ndi anthu amene akukhala mʼdziko limene mukupitalo, chifukwa iwo akamakachita zadama ndi milungu yawo ndi kupereka nsembe, adzakuyitanani ndipo inu mudzadya nsembe zawo. <verse number="16" style="v"/>Ndipo inu mukasankha ena mwa ana awo aakazi kukhala akazi a ana anu, akaziwo akakachita zadama ndi milungu yawo, akatsogolera ana anu aamuna kuchita chimodzimodzi.</para>
  <para style="p">
    <verse number="17" style="v"/>“Musadzipangire milungu yosungunula.</para>
  <para style="p">
    <verse number="18" style="v"/>“Muzichita chikondwerero cha buledi wopanda yisiti. Kwa masiku asanu ndi awiri muzidya buledi wopanda yisiti monga momwe ndinakulamulirani. Muzichita zimenezi pa nthawi yoyikika mwezi wa Abibu, pakuti mwezi umenewu inu munatuluka mʼdziko la Igupto.</para>
  <para style="p">
    <verse number="19" style="v"/>“Mwana aliyense woyamba kubadwa ndi wanga, pamodzi ndi ziweto zoyamba kubadwa zazimuna kuchokera ku ngʼombe kapena nkhosa. <verse number="20" style="v"/>Muziwombola mwana woyamba kubadwa wa bulu popereka mwana wankhosa. Mukapanda kumuwombola mupheni. Muziwombola ana anu onse aamuna.</para>
  <para style="p">“Palibe ndi mmodzi yemwe adzaonekere pamaso panga wopanda kanthu mʼdzanja lake.</para>
  <para style="p">
    <verse number="21" style="v"/>“Muzigwira ntchito masiku asanu ndi limodzi, koma tsiku lachisanu ndi chiwiri, musagwire ntchito ina iliyonse, Ngakhale nthawi yolima ndi yokolola muyenera kupuma.</para>
  <para style="p">
    <verse number="22" style="v"/>“Muzichita Chikondwerero cha Masabata, chifukwa ndi chikondwerero cha tirigu woyambirira kucha, ndiponso ndi chikondwerero cha kututa zokolola pakutha pa chaka. <verse number="23" style="v"/>Amuna onse azionekera pamaso pa Yehova Mulungu wa Israeli, katatu pa chaka. <verse number="24" style="v"/>Ine ndidzapirikitsa mitundu inayo pamene inu mukufikako ndi kukulitsa malire anu. Palibe ndi mmodzi yemwe adzafune kulanda dziko lanu ngati inu muzidzapita katatu pa chaka pamaso pa Yehova Mulungu wanu, chaka chilichonse.</para>
  <para style="p">
    <verse number="25" style="v"/>“Musapereke magazi anyama ngati nsembe kwa Ine pamodzi ndi chilichonse chimene chili ndi yisiti, ndipo musasunge nsembe ya pa Chikondwerero cha Paska mpaka mmawa.</para>
  <para style="p">
    <verse number="26" style="v"/>“Muzibwera ndi zipatso zoyambirira kucha zabwino kwambiri ku nyumba ya Yehova Mulungu wanu.</para>
  <para style="p">“Musamaphike kamwana kambuzi mu mkaka wa mayi wake.”</para>
  <para style="p">
    <verse number="27" style="v"/>Kenaka Yehova anati kwa Mose, “Lemba mawu awa pakuti potsatira mawuwa, ine ndipangana pangano ndi iwe ndi Israeli.” <verse number="28" style="v"/>Mose anakhala kumeneko pamodzi ndi Yehova masiku 40, usana ndi usiku, wosadya kanthu kapena kumwa madzi. Ndipo iye analemba pa miyala ija mawu a pangano, malamulo khumi.</para>
  <para style="s1">Nkhope ya Mose Inyezimira</para>
  <para style="p">
    <verse number="29" style="v"/>Mose anatsika kuchokera mʼPhiri la Sinai pamodzi ndi miyala iwiri ija ya pangano mʼmanja mwake. Iye sanazindikire kuti nkhope yake imanyezimira pakuti anayankhula ndi Yehova. <verse number="30" style="v"/>Aaroni ndi Aisraeli ataona kuti nkhope ya Mose imanyezimira anaopa kumuyandikira. <verse number="31" style="v"/>Koma Mose anawayitana. Kotero Aaroni ndi atsogoleri onse a gululo anabwera kwa iye, ndipo anawayankhula. <verse number="32" style="v"/>Kenaka Aisraeli onse anamuyandikira, ndipo anawapatsa malamulo onse omwe Yehova anamupatsa pa Phiri la Sinai.</para>
  <para style="p">
    <verse number="33" style="v"/>Mose atamaliza kuyankhula nawo anaphimba nkhope yake. <verse number="34" style="v"/>Koma nthawi zonse popita pamaso pa Yehova kukayankhula naye amachotsa chophimbacho mpaka atatuluka. Ndipo akatuluka kudzawuza Aisraeli zimene walamulidwa, <verse number="35" style="v"/>iwo amaona nkhope yake ikunyezimira. Choncho Mose amaphimba nkhope yake ngakhale pamene amapita kukayankhula ndi Yehova.</para>
  <chapter number="35" style="c"/>
  <para style="s1">Malamulo Osunga Sabata</para>
  <para style="p">
    <verse number="1" style="v"/>Mose anasonkhanitsa gulu lonse la Aisraeli ndipo anawawuza kuti, “Zinthu zimene Yehova wakulamulirani kuti muzichite ndi izi: <verse number="2" style="v"/>Muzigwira ntchito zanu pa masiku asanu ndi limodzi, koma tsiku la chisanu ndi chiwiri likhale la Sabata, tsiku lanu lopuma, lopatulika kwa Yehova. Aliyense amene adzagwira ntchito iliyonse pa tsikuli ayenera kuphedwa. <verse number="3" style="v"/>Pa tsiku la Sabata musakoleze moto paliponse pamene mukhala.”</para>
  <para style="s1">Zopereka ku Malo Opatulika</para>
  <para style="p">
    <verse number="4" style="v"/>Mose ananena kwa gulu lonse la Aisraeli kuti, “Zimene Yehova wakulamulirani ndi izi: <verse number="5" style="v"/>Kuchokera pa zomwe muli nazo, mutenge chopereka cha Yehova. Aliyense amene ali ndi mtima wofuna kupereka abweretse kwa Yehova zopereka izi: Golide, siliva ndi mkuwa; <verse number="6" style="v"/>nsalu zobiriwira, zapepo, zofiira, nsalu zofewa; ubweya wambuzi; <verse number="7" style="v"/>zikopa za nkhosa zazimuna za utoto wofiira ndi zikopa za akatumbu; matabwa amtengo wa mkesha, <verse number="8" style="v"/>mafuta anyale a olivi, zonunkhiritsa mafuta odzozera ndi zopangira lubani wonunkhira; <verse number="9" style="v"/>miyala yokongola ya mtundu wa onikisi ndi ina yabwino yoyika pa Efodi ndi pa chovala cha pachifuwa.</para>
  <para style="p">
    <verse number="10" style="v"/>“Anthu onse aluso pakati panu abwere ndi kupanga zonse zimene Yehova walamula: <verse number="11" style="v"/>Chihema ndi tenti yake ndiponso chophimba chake, ngowe zake, maferemu ake, mitanda yake, mizati yake ndi matsinde ake; <verse number="12" style="v"/>Bokosi la Chipangano pamodzi ndi mitengo yake yonyamulira ndiponso chovundikira chake cha bokosilo ndi nsalu zophimba bokosilo; <verse number="13" style="v"/>tebulo pamodzi ndi mitengo yake yonyamulira pamodzi ndi zipangizo zake zonse ndiponso buledi wokhala pamaso pa Yehova; <verse number="14" style="v"/>choyikapo nyale yowunikira pamodzi ndi zipangizo zake, nyale ndi mafuta anyalezo; <verse number="15" style="v"/>guwa lofukizira lubani pamodzi ndi mitengo yake yonyamulira, mafuta odzozera ndi lubani onunkhira; nsalu yotchinga pa khomo lolowera mʼchihema; <verse number="16" style="v"/>guwa lansembe yopsereza pamodzi ndi sefa yamkuwa, mitengo yake yonyamulira ndi zipangizo zake zonse, beseni losambira lamkuwa ndi miyendo yake; <verse number="17" style="v"/>nsalu yotchingira bwalo pamodzi ndi mizati yake ndi matsinde ake, ndiponso nsalu yotchingira pa khomo lolowera ku bwalo; <verse number="18" style="v"/>zikhomo za tenti ya chihema ndiponso za bwalo, ndi zingwe zake; <verse number="19" style="v"/>zovala zolukidwa zovala potumikira kumalo opatulika, zovala zopatulika za wansembe, Aaroni pamodzi ndi za ana ake aamuna pamene akutumikira monga ansembe.”</para>
  <para style="p">
    <verse number="20" style="v"/>Kenaka gulu lonse la Aisraeli linachoka pamaso pa Mose, <verse number="21" style="v"/>ndipo aliyense amene anakhudzidwa mu mtima mwake nafuna kupereka, anabwera kudzapereka chopereka kwa Yehova cha ntchito yokonza tenti ya msonkhano, cha ntchito zonse za mʼtentimo ndi cha zovala zopatulika. <verse number="22" style="v"/>Onse amene anali ndi mtima wofuna, amuna ndi amayi omwe anabwera kudzapereka zodzikometsera zagolide za mtundu uliwonse: zomangira zovala, ndolo, mphete ndi zokometsera. Onse anapereka golide wawo monga nsembe yoweyula pamaso pa Yehova. <verse number="23" style="v"/>Aliyense amene anali ndi nsalu ya mtundu wa mtambo, yapepo kapena yofiira kapena yofewa, yosalala, kapena ubweya wambuzi, zikopa za nkhosa zonyika mu utoto wofiira kapena zikopa anazibweretsa. <verse number="24" style="v"/>Onse amene anapereka chopereka cha siliva kapena mkuwa anabweretsa monga chopereka kwa Yehova. Ndipo aliyense amene anali ndi matabwa a mtengo wa mkesha kuti awagwiritse ntchito mbali ina iliyonse ya ntchitoyo, anabweretsa. <verse number="25" style="v"/>Mayi aliyense waluso analuka ndi manja ake ndi kubweretsa chomwe analuka cha mtundu wa mtambo, chapepo kapena chofiira kapena chofewa, chosalala. <verse number="26" style="v"/>Ndipo amayi onse amene anali ndi mtima wofuna ndipo anali ndi luso analuka ubweya wa mbuzi. <verse number="27" style="v"/>Atsogoleri anabweretsa miyala ya onikisi ndi miyala yokongola yoyika pa efodi ndi chovala chapachifuwa. <verse number="28" style="v"/>Anabweretsanso zonunkhiritsa ndiponso mafuta owunikira a olivi ndi odzozera ndi zofukizira zonunkhira. <verse number="29" style="v"/>Aisraeli onse aamuna ndi aakazi amene anali ndi mtima wofuna, anabweretsa kwa Yehova chopereka chaufulu ku ntchito yonse ya Yehova imene analamulira kudzera mwa Mose kuti achite.</para>
  <para style="s1">Bezaleli ndi Oholiabu</para>
  <para style="p">
    <verse number="30" style="v"/>Kenaka Mose anati kwa Aisraeli, “Taonani, Yehova wasankha Bezaleli mwana wa Uri, mwana wa Huri, wa fuko la Yuda, <verse number="31" style="v"/>ndipo wamudzaza ndi Mzimu wa Mulungu kotero kuti ali ndi luso ndi nzeru zomvetsa zinthu, ndipo akudziwa bwino ntchito zonse zamanja monga izi: <verse number="32" style="v"/>Kulemba ndondomeko ya ntchito zaluso ndi kupanga zinthu zagolide, zasiliva ndi zamkuwa, <verse number="33" style="v"/>kusema ndi kuyika miyala yokongola, kukonza zinthu zamatabwa ndiponso kugwira ntchito ina iliyonse yamanja. <verse number="34" style="v"/>Ndipo Iye wapereka kwa Bezaleli pamodzi ndi Oholiabu mwana wa Ahisamaki, wa fuko la Dani luso lophunzitsa ena. <verse number="35" style="v"/>Mulungu wawapatsa maluso osiyanasiyana, maluso ogoba, olemba ndondomeko, opeta zokometsera pa nsalu zamtundu wamtambo, zapepo ndi zofiira ndiponso zofewa zosalala ndi zoluka. Onsewa ndi amisiri a ntchito zamanja ndi zokonza ndondomeko.</para>
  <chapter number="36" style="c"/>
  <para style="nb">
    <verse number="1" style="v"/>Choncho Bezaleli, Oholiabu pamodzi ndi anthu aluso onse amene Yehova anawapatsa luso ndi nzeru zodziwira kupanga zofunika zonse zomangira malo opatulika, adzapanga zonse iwowo, monga momwe Yehova analamulira.”</para>
  <para style="p">
    <verse number="2" style="v"/>Ndipo Mose anayitana Bezaleli ndi Oholiabu ndiponso munthu aliyense waluso amene Yehova anamupatsa luso ndiponso amene anali ndi mtima wofuna kugwira ntchito. <verse number="3" style="v"/>Iwo analandira kuchokera kwa Mose zopereka zonse Aisraeli anabweretsa kuti agwirire ntchito yomanga malo wopatulika. Ndipo anthu anapitirira kupereka zopereka zaufulu mmawa uliwonse. <verse number="4" style="v"/>Kotero amisiri onse amene amagwira ntchito yonse ya malo wopatulika anasiya ntchitoyo <verse number="5" style="v"/>ndipo anati kwa Mose, “Anthu akubweretsa kuposa zimene zikufunika kugwirira ntchito imene Yehova analamulira kuti ichitike.”</para>
  <para style="p">
    <verse number="6" style="v"/>Choncho Mose analamulira ndipo analengeza mu msasa onse, “Mwamuna kapena mayi aliyense asaperekenso chopereka chilichonse cha ku malo wopatulika.” Choncho anthu analetsedwa kubweretsa zambiri, <verse number="7" style="v"/>chifukwa zimene anali nazo zinali zoposera zimene zimafunika kugwirira ntchito yonse.</para>
  <para style="s1">Chihema</para>
  <para style="p">
    <verse number="8" style="v"/>Anthu onse aluso pakati pa anthu ogwira ntchitoyo anapanga chihema pogwiritsa ntchito nsalu khumi zofewa, zosalala ndi zolukidwa bwino, zobiriwira, zapepo ndi zofiira. Ndipo anthu aluso anapeta pa nsaluzo Akerubi. <verse number="9" style="v"/>Nsalu zonse zinali zofanana. Mulitali mwake zinali mamita khumi ndi atatu, mulifupi mamita awiri. <verse number="10" style="v"/>Iwo analumikiza nsalu zisanu, kuti ikhale nsalu imodzi ndipo anachita chimodzimodzi ndi nsalu zisanu zinazo. <verse number="11" style="v"/>Kenaka anapanga zokolowekamo za nsalu yobiriwira mʼmphepete mwa nsalu imodzi yotsiriza ya mbali ina. Ndipo anachita chimodzimodzi ndi nsalu yotsiriza ya mbali inayo. <verse number="12" style="v"/>Iwo anasokerera zokolowekamo makumi asanu pa nsalu yoyamba ndi zokolowekamo makumi asanu zinanso pa nsalu inayo. Anapanga kuti zokolowekamozo ziziyangʼanana. <verse number="13" style="v"/>Kenaka anapanga ngowe zagolide 50 zolumikizira nsalu ziwirizo kotero kuti zinapanga chihema chimodzi.</para>
  <para style="p">
    <verse number="14" style="v"/>Iwo anapanga nsalu za ubweya wambuzi zophimba pamwamba pa chihemacho. Nsalu zonse pamodzi zinalipo khumi ndi imodzi. <verse number="15" style="v"/>Nsalu zonse khumi ndi imodzi zinali zofanana. Mulitali mwake munali mamita khumi ndi anayi ndipo mulifupi mwake munali mamita awiri. <verse number="16" style="v"/>Iwo analumikiza nsalu zisanu kukhala nsalu imodzi ndipo nsalu zinazo zisanu ndi imodzi, analumikizanso kukhala nsalu imodzinso. <verse number="17" style="v"/>Kenaka anasokerera zokolowekamo makumi asanu mʼmphepete mwa nsalu imodzi yotsirizira ya nsalu yoyamba yolumikiza ija ndiponso anapanga zokolowekamo zina makumi asanu mʼmphepete mwa nsalu yotsirizira ya nsalu inanso yolumikiza ija. <verse number="18" style="v"/>Iwo anapanga ngowe 50 zamkuwa zolowetsa mu zokolowekazo ndipo anaphatikiza nsalu ziwirizo kuti tentiyo ikhale imodzi. <verse number="19" style="v"/>Ndipo anapanga chikopa cha nkhosa zazimuna cha utoto wofiira chophimbira tentiyo ndipo pamwamba pake anapanganso chophimbira china cha zikopa za akatumbu.</para>
  <para style="p">
    <verse number="20" style="v"/>Iwo anapanga maferemu amatabwa amtengo wa mkesha oyimikira chihemacho. <verse number="21" style="v"/>Feremu iliyonse inali yotalika mamita anayi ndipo mulifupi mwake munali masentimita 69. <verse number="22" style="v"/>Thabwa lililonse linali ndi zolumikizira ziwiri. Iwo anapanga maferemu onse a chihemacho ndi matabwa otere. <verse number="23" style="v"/>Anapanga maferemu makumi awiri a mbali yakummwera kwa chihemacho, <verse number="24" style="v"/>ndiponso anapanga matsinde 40 asiliva ndipo anawayika pansi pa maferemuwo. Pansi pa feremu iliyonse anayika matsinde awiri ogwiriziza zolumikizira ziwiri zija. <verse number="25" style="v"/>Iwo anapanganso maferemu makumi awiri a mbali yakumpoto ya chihemacho, <verse number="26" style="v"/>ndiponso matsinde makumi anayi asiliva, awiri pansi pa feremu iliyonse. <verse number="27" style="v"/>Anapanganso maferemu asanu ndi imodzi a kumbuyo kwa tenti, kumbali yakumadzulo, <verse number="28" style="v"/>ndiponso maferemu awiri a pa ngodya yakumbuyo kwenikweni kwa tenti. <verse number="29" style="v"/>Pa ngodya ziwirizi panali maferemu awiri, kuyambira pansi mpaka pamwamba atalumikizidwa pa ngowe imodzi. Maferemu onse anali ofanana. <verse number="30" style="v"/>Choncho panali maferemu asanu ndi atatu ndiponso matsinde 16 asiliva, awiri anali pansi pa feremu iliyonse.</para>
  <para style="p">
    <verse number="31" style="v"/>Iwo anapanganso mitanda ya matabwa amtengo wa mkesha. Mitanda isanu inali ya maferemu a mbali imodzi ya chihema, <verse number="32" style="v"/>mitanda isanu inanso inali ya maferemu a mbali inayo ndipo mitanda ina isanu ya mbali yakumadzulo, kumapeto kwenikweni kwa chihema. <verse number="33" style="v"/>Anapanga mtanda wapakati omwe umachokera pa maferemu a mbali ina mpaka mbali inanso. <verse number="34" style="v"/>Iwo anakuta maferemuwo ndi golide ndiponso anapanga mphete zagolide zogwiriziza mitandayo. Ndipo mitandayonso anayikuta ndi golide.</para>
  <para style="p">
    <verse number="35" style="v"/>Anapanga nsalu yokhala ndi mtundu wamtambo, wapepo ndi ofiira ndipo nsaluyo inali yolukidwa bwino, yofewa ndi yosalala. Ndipo anthu aluso anapetapo zithunzi za Akerubi. <verse number="36" style="v"/>Iwo anapanga nsanamira zinayi zamtengo wa mkesha zokutidwa ndi golide. Anapanganso ngowe zagolide za nsanamirazo ndi matsinde asiliva anayi. <verse number="37" style="v"/>Anapanga nsalu ya pa chipata cholowera mu chihema, yamtundu wamtambo, wapepo ndi ofiira yomwe inali yofewa ndi yosalala, yopetedwa bwino ndi amisiri aluso. <verse number="38" style="v"/>Anapanga nsanamira zisanu ndi ngowe zake. Anakuta pamwamba pa nsanamirazo ndi zomangira zake ndi golide, ndipo anapanganso matsinde asanu amkuwa.</para>
  <chapter number="37" style="c"/>
  <para style="s1">Bokosi la Chipangano</para>
  <para style="p">
    <verse number="1" style="v"/>Bezaleli anapanga Bokosi la Chipangano lamatabwa amtengo wa mkesha. Kutalika kwake kunali masentimita 114, mulifupi mwake munali masentimita 69, msinkhu wake masentimita 69. <verse number="2" style="v"/>Iye analikuta bokosilo ndi golide wabwino kwambiri mʼkati mwake ndi kunja komwe. Anapanganso mkombero wagolide kuzungulira bokosilo. <verse number="3" style="v"/>Iye anapanga mphete zinayi zagolide ndi kuzimangirira ku miyendo yake inayi ija, mbali ina ziwiri ndi mbali inanso ziwiri. <verse number="4" style="v"/>Kenaka anapanga mizati yamtengo wa mkesha ndi kuzikuta ndi golide. <verse number="5" style="v"/>Ndipo analowetsa nsichizo mʼmphete zija za mbali zonse ziwiri za bokosilo kuti azinyamulira.</para>
  <para style="p">
    <verse number="6" style="v"/>Iye anapanga chivundikiro cha bokosilo cha golide wabwino kwambiri, kutalika kwake masentimita 114, mulifupi mwake masentimita 69. <verse number="7" style="v"/>Ndipo anapanga Akerubi awiri agolide osula ndi nyundo ndi kuwayika mbali ziwiri za chivundikirocho. <verse number="8" style="v"/>Iye anapanga kerubi mmodzi mbali ina ndi wina mbali inayo. Akerubiwa anawapangira limodzi ndi chivundikirocho mʼmapeto mwa mbali ziwirizo. <verse number="9" style="v"/>Mapiko a Akerubiwo anatambasukira pamwamba pa chivundikiro cha bokosilo kuti achiphimbe. Akerubiwo anakhala choyangʼanana, aliyense kuyangʼana chivundikirocho.</para>
  <para style="s1">Mapangidwe a Tebulo</para>
  <para style="p">
    <verse number="10" style="v"/>Iwo anapanga tebulo la matabwa amtengo wa mkesha, mulitali mwake masentimita 91, mulifupi mwake masentimita 46, msinkhu wake masentimita 69. <verse number="11" style="v"/>Kenaka analikuta ndi golide wabwino kwambiri, ndipo anapanga mkombero wagolide mʼmbali mwake. <verse number="12" style="v"/>Iwo anapanga feremu yozungulira tebulo, mulifupi mwake ngati chikhatho cha dzanja, ndipo anayika mkombero wagolide kuzungulira feremuyo. <verse number="13" style="v"/>Iwo anapanga mphete zinayi zagolide ndipo anazilumikiza ku ngodya zake zinayi, kumene kunali miyendo yake inayi. <verse number="14" style="v"/>Mphetezo anaziyika kufupi ndi feremu kuti azikolowekamo nsichi zonyamulira tebuloyo. <verse number="15" style="v"/>Anapanga nsichi zamtengo wa mkesha ndi kuzikuta ndi golide kuti azinyamulira tebulolo. <verse number="16" style="v"/>Ndipo anapanga ziwiya za pa tebulolo zagolide wabwino, mbale ndi zipande, mitsuko ndi mabeseni zogwiritsa ntchito popereka nsembe za chakumwa.</para>
  <para style="s1">Mapangidwe a Choyikapo Nyale</para>
  <para style="p">
    <verse number="17" style="v"/>Iwo anapanga choyikapo nyale chagolide wabwino kwambiri. Tsinde lake ndi mphanda zake zinasulidwa ndi nyundo. Zikho zake zokhala ndi mphukira ndi maluwa ake zinapangidwa kumodzi. <verse number="18" style="v"/>Mʼmbali mwake munali mphanda zisanu ndi imodzi, zitatu mbali iliyonse. <verse number="19" style="v"/>Zikho zitatu zokhala ngati za maluwa amtowo, mphukira ndi duwa zinali pa mphanda yoyamba. Pa mphanda yachiwiri panalinso zikho zitatu zokhala ngati za maluwa amtowo, mphukira ndi duwa. Ndipo mphanda zonse zisanu ndi imodzi zinali chimodzimodzi ndipo zinatuluka mʼchoyikapo nyalecho. <verse number="20" style="v"/>Pa choyikapo nyalecho panali zikho zinayi zokhala ngati maluwa amtowo, mphukira ndi maluwa ake. <verse number="21" style="v"/>Mphukira yoyamba inali mʼmunsi mwa nthambi ziwiri zoyamba za pa choyikapo nyale. Mphukira yachiwiri inali mʼmunsi mwa nthambi ziwiri zinazo. Mphukira yachitatu inali mʼmunsi mwa nthambi zina ziwirinso. Zonse pamodzi zinali nthambi zisanu ndi imodzi <verse number="22" style="v"/>Mphukira ndi nthambi zonse zinasulidwa kumodzi ndi choyikapo nyalecho ndi golide wabwino kwambiri.</para>
  <para style="p">
    <verse number="23" style="v"/>Iwo anapanga nyale zisanu ndi ziwiri, mbaniro ndi zowolera phulusa, zonse zinali zagolide wabwino kwambiri. <verse number="24" style="v"/>Iwo anapanga choyikapo nyale ndi zipangizo zake zonse zagolide wabwino kwambiri wolemera makilogalamu 34.</para>
  <para style="s1">Guwa Lofukizirapo Lubani</para>
  <para style="p">
    <verse number="25" style="v"/>Iwo anapanga guwa lamatabwa amtengo wa mkesha lofukizirapo lubani. Linali lofanana mbali zonse, mulitali masentimita 46, mulifupi masentimita 46, ndipo msinkhu masentimita 91, ndipo nyanga zake zinapangidwa kumodzi ndi guwalo. <verse number="26" style="v"/>Iwo anakuta guwa lonse ndi golide wabwino kwambiri, pamwamba pake, mbali zonse ndi nyanga zake, ndipo anapanga mkombero wagolide kuzungulira guwalo. <verse number="27" style="v"/>Anapanga mphete ziwiri pansi pa mkomberowo ndi kulumikiza ku mbali zonse ziwiri kuti apisemo nsichi zonyamulira. <verse number="28" style="v"/>Anapanga mizati yamtengo wa mkesha ndipo anayikuta ndi golide.</para>
  <para style="p">
    <verse number="29" style="v"/>Iwo anapanganso mafuta opatulika odzozera ndi zofukiza za fungo lokoma kwambiri. Iyi inali ntchito ya mʼmisiri waluso lopanga zonunkhiritsa.</para>
  <chapter number="38" style="c"/>
  <para style="s1">Guwa Lansembe Yopsereza</para>
  <para style="p">
    <verse number="1" style="v"/>Anapanga guwa lansembe zopsereza lamatabwa amtengo wa mkesha. Linali lofanana mbali zonse. Msinkhu wake masentimita 137, mulitali mwake masentimita 229, mulifupi masentimita 229. <verse number="2" style="v"/>Anapanga nyanga imodziimodzi pa ngodya zake zinayizo, kotero kuti nyangazo ndi guwalo zinali chinthu chimodzi, ndipo anakuta guwalo ndi mkuwa. <verse number="3" style="v"/>Anapanganso ziwiya zamkuwa izi zogwirira ntchito pa guwalo: miphika, mafosholo, mabeseni owazira magazi, ngowe zokowera nyama ndi zosonkhezera moto. <verse number="4" style="v"/>Anapanga sefa yachitsulo chamkuwa ya guwa lansembelo kuti ikhale mmunsi mwa khoma la guwa lansembelo, kuchokera pansi mpaka pakati pa khoma la guwalo. <verse number="5" style="v"/>Anapanga mphete zamkuwa zinayi ndipo anazilumikiza ku ngodya zinayi za sefa ija kuti zigwire nsichi zonyamulira. <verse number="6" style="v"/>Anapanga nsichi zamtengo wa mkesha ndipo anazikuta ndi mkuwa. <verse number="7" style="v"/>Iwo analowetsa nsichizo mʼmphetemo mbali zonse ziwiri za guwalo kuti azinyamulira. Guwalo linali lamatabwa ndi logoba mʼkati mwake.</para>
  <para style="s1">Beseni Losambira</para>
  <para style="p">
    <verse number="8" style="v"/>Anapanga beseni lamkuwa lokhala ndi miyendo yamkuwanso kuchokera ku magalasi oyangʼanira nkhope a amayi amene ankatumikira pa chipata cha tenti ya msonkhano.</para>
  <para style="s1">Bwalo la Chihema</para>
  <para style="p">
    <verse number="9" style="v"/>Kenaka anapanga bwalo la chihema. Mbali yakummwera inali yotalika mamita 46 ndipo kunali nsalu yotchinga yofewa yosalala yolukidwa bwino. <verse number="10" style="v"/>Anapanganso mizati makumi awiri, matsinde makumi awiri amkuwa ndi ngowe zasiliva ndi zingwe za mizatiyo. <verse number="11" style="v"/>Mbali yakumpoto inalinso yotalika mamita 46 ndipo inali ndi mizati makumi awiri, matsinde amkuwa makumi awiri, ngowe zasiliva ndi zingwe za mizatiyo.</para>
  <para style="p">
    <verse number="12" style="v"/>Mbali yakumadzulo inali yotalika mamita 23 ndipo inali ndi nsalu yotchinga, mizati khumi ndi matsinde khumi. Inalinso ndi ngowe zasiliva ndi zingwe za mizatiyo. <verse number="13" style="v"/>Mbali yakummawa, kotulukira dzuwa, inalinso yotalika mamita 23. <verse number="14" style="v"/>Mbali imodzi yachipata kunali nsalu yotchinga yotalika mamita asanu ndi awiri, mizati itatu ndi matsinde atatu, <verse number="15" style="v"/>polowera mʼbwalo panali nsalu yotchinga ya mamita asanu ndi awiri pamodzi ndi mizati itatu ndi matsinde atatu. <verse number="16" style="v"/>Katani yonse yotchinga kuzungulira chihema inali yofewa, yosalala ndi yolukidwa bwino. <verse number="17" style="v"/>Matsinde amizati anali amkuwa. Ngowe ndi zingwe za mizati zinali zasiliva, ndipo pamwamba pa mizatiyo anakutapo siliva. Choncho mizati yonse ya bwalolo inalumikizidwa ndi zingwe zasiliva.</para>
  <para style="p">
    <verse number="18" style="v"/>Nsalu yotchinga ya pa chipata inali yamtundu wa mtambo, yapepo ndi yofiira, yofewa yosalala ndi yopangidwa ndi anthu aluso. Nsaluyo inali yotalika mamita asanu ndi anayi, molingana ndi nsalu zotchinga bwalo. Msinkhu wake unali masentimita 229, <verse number="19" style="v"/>pamodzi ndi mizati yake inayi ndi matsinde amkuwa anayi. Ngowe ndi zingwe zake zinali za siliva, ndipo pamwamba pake pa mzati anakutapo ndi siliva. <verse number="20" style="v"/>Zikhomo za chihema ndi zina zonse zozungulira chihemacho zinali zamkuwa.</para>
  <para style="s1">Zipangizo Zachitsulo za ku Malo Opatulika</para>
  <para style="p">
    <verse number="21" style="v"/>Chiwerengero cha zipangizo zimene anagwiritsa ntchito popanga chihema, chihema chaumboni, zimene Mose analamulira Alevi kuti alembe motsogozedwa ndi Itamara mwana wa Aaroni, wansembe, chinali ichi: <verse number="22" style="v"/>Bezaleli mwana wa Uri, mwana wa Huzi wa fuko la Yuda anapanga chilichonse Yehova analamulira Mose, <verse number="23" style="v"/>pamodzi ndi Oholiabu mwana wa Ahisamaki, wa fuko la Dani, wa luso la zopangapanga ndi kulemba mapulani, ndi wopanga nsalu zolukidwa bwino za mtundu wa mtambo, yapepo ndi zofiira, zofewa ndi zosalala. <verse number="24" style="v"/>Golide yense wochokera ku nsembe yoweyula amene anagwiritsa ntchito pa ntchito yonse yopanga malo wopatulika anali wolemera makilogalamu 1,000 potsata miyeso ya kumalo wopatulika.</para>
  <para style="p">
    <verse number="25" style="v"/>Siliva wochokera ku gulu lonse la anthu anali wolemerera makilogalamu 3,430, potsata miyeso ya ku malo wopatulika. <verse number="26" style="v"/>Munthu aliyense amapereka beka imodzi, kufanana ngati makilogalamu 6, potsata muyeso wa ku malo wopatulika. Kuchokera kwa aliyense amene anawerengedwa kuyambira zaka 20 kapena kuposerapo, amuna onse analipo 603,550. <verse number="27" style="v"/>Anagwiritsa ntchito siliva wolemera makilogalamu 3,400 kupanga matsinde 100 a ku malo wopatulika ndi makatani, ndipo makilogalamu 34 kupanga tsinde limodzi. <verse number="28" style="v"/>Makilogalamu otsalawo anagwiritsa ntchito popanga ngowe zamzati kukutira pamwamba pa mizati ndiponso kupanga zingwe zake.</para>
  <para style="p">
    <verse number="29" style="v"/>Mkuwa ochokera ku nsembe yoweyula unali makilogalamu 2,425. <verse number="30" style="v"/>Iwo anawugwiritsa ntchito popanga matsinde a pa chipata cha tenti ya msonkhano, guwa la mkuwa pamodzi ndi sefa yake ndiponso ziwiya zonse, <verse number="31" style="v"/>matsinde ozungulira bwalo ndiponso a pa chipata pake, ndi zikhomo zonse za tentiyo ndi matsinde a malo wozungulirapo.</para>
  <chapter number="39" style="c"/>
  <para style="s1">Zovala za Ansembe</para>
  <para style="p">
    <verse number="1" style="v"/>Anapanga zovala za ansembe, zovala potumikira ku malo wopatulika pogwiritsa ntchito nsalu ya mtundu wa mtambo, yapepo ndi yofiira. Anapanganso zovala zopatulika za Aaroni monga momwe Yehova analamulira Mose.</para>
  <para style="s1">Chovala cha Efodi</para>
  <para style="p">
    <verse number="2" style="v"/>Popanga efodi, iwo anagwiritsa ntchito golide, nsalu yamtundu wa mtambo, yapepo, yofiira, yosalala yofewa. <verse number="3" style="v"/>Anasula golide wopyapyala ndi kumulezaleza kuti alumikize kumodzi ndi nsalu yamtundu wa mtambo, yapepo ndi yofiira yosalala yofewa yolukidwa mwaluso. <verse number="4" style="v"/>Iwo anapanga efodi imene inali ndi timalamba tiwiri ta pa mapewa, tosokerera ku msonga zake ziwiri kuti azitha kumanga. <verse number="5" style="v"/>Lamba womangira efodi anali wolukidwa mwaluso ngati efodiyo. Anali nsalu imodzi ndi efodiyo, wopangidwa ndi golide, nsalu yamtundu wa mtambo, yapepo, yofiira, yofewa yosalala, monga momwe Yehova analamulira Mose.</para>
  <para style="p">
    <verse number="6" style="v"/>Iwo anakonza miyala ya onikisi ndi kuyiika mu zoyikamo zake zagolide ndipo anazokota mayina a ana a Israeli monga amachitira pa chidindo. <verse number="7" style="v"/>Kenaka anayimangirira pa tinsalu ta mʼmapewa ta efodi tija ngati miyala ya chikumbutso cha ana a Israeli monga momwe Yehova analamulira Mose.</para>
  <para style="s1">Chovala Chapachifuwa</para>
  <para style="p">
    <verse number="8" style="v"/>Iwo anapanga chovala chapachifuwa mwaluso kwambiri. Anachipanga ngati efodi pogwiritsa ntchito golide, nsalu yamtundu wa mtambo, yapepo, yofiira, yofewa yosalala ndi yolukidwa bwino. <verse number="9" style="v"/>Kutalika kwake kunali kofanana mbali zonse, mulitali masentimita 23, mulifupi masentimita 23, chinali chopinda pawiri. <verse number="10" style="v"/>Kenaka anayikapo mizere inayi ya miyala yokongola kwambiri. Mzere woyamba anayika miyala ya rubi, topazi ndi berili; <verse number="11" style="v"/>mzere wachiwiri anayikapo miyala ya emeradi, safiro ndi dayimondi; <verse number="12" style="v"/>mzere wachitatu anayikapo miyala ya opera, agate ndi ametisiti; <verse number="13" style="v"/>mzere wachinayi anayikapo miyala ya topazi, onikisi ndi yasipa. Miyalayi anayiyika mu zoyikamo zagolide. <verse number="14" style="v"/>Miyalayo inalipo khumi ndi iwiri, uliwonse kuyimira dzina limodzi la ana a Israeli. Mwala uliwonse unazokotedwa ngati chidindo dzina limodzi la mafuko khumi ndi awiri a Israeli.</para>
  <para style="p">
    <verse number="15" style="v"/>Anapanga timaunyolo tagolide wabwino kwambiri ta pa chovala chapachifuwa, topota ngati chingwe. <verse number="16" style="v"/>Anapanganso zoyikamo zake zagolide ndi mphete ziwiri zagolide, ndipo anamangirira mphetezo pa ngodya ziwiri za chovala chapachifuwa. <verse number="17" style="v"/>Anamangirira timaunyolo tiwiri tagolide tija pa mphete za pa ngodya pa chovala chapachifuwacho. <verse number="18" style="v"/>Ndipo mbali ina ya timaunyoloto anamangirira pa zoyikapo zake ziwiri zija, ndi kulumikiza pa tinsalu takutsogolo kwa mapewa a efodi. <verse number="19" style="v"/>Anapanganso mphete ziwiri zagolide ndipo analumikiza ku ngodya ziwiri zamʼmunsi mwa chovala chapachifuwa, champhepete mwake, mʼkati pafupi ndi efodi ija. <verse number="20" style="v"/>Kenaka anapanga mphete zina ziwiri zagolide ndi kuzilumikiza kumunsi kwa tinsalu takutsogolo kwa efodi, pafupi ndi msoko, pamwamba pangʼono pa lamba wamʼchiwuno wa efodi. <verse number="21" style="v"/>Anamangirira mphete za pa chovala chapachifuwa zija ku mphete za efodi ndi chingwe chamtundu wa mtambo, kulumikiza lamba ndi chovala chapachifuwacho kuti chovala chapachifuwacho chisalekane ndi efodi ija monga Yehova analamulira Mose.</para>
  <para style="s1">Zovala zina za Unsembe</para>
  <para style="p">
    <verse number="22" style="v"/>Anayipangira efodiyo mkanjo wamtundu wa mtambo, wolukidwa ndi mmisiri waluso. <verse number="23" style="v"/>Mkanjowo unali ndi malo opisapo mutu pakati pakepo. Pa chibowopo panali chibandi chosokedwa mochita ngati kuluka monga muja akhalira malaya kuti chibowocho chilimbe, chisangʼambike. <verse number="24" style="v"/>Pa mpendero wamʼmunsi wa mkanjowo, analumikiza mphonje zokhala ngati makangadza za nsalu yamtundu wa mtambo, yapepo ndi yofiira yofewa yosalala ndi yopetedwa bwino yomwe inazungulira mkanjo. <verse number="25" style="v"/>Ndipo anapanga maberu agolide wabwino kwambiri ndipo analumikiza mozungulira mpendero pakati pa makangadzawo. <verse number="26" style="v"/>Kotero panali mphonje imodzi ndi belu limodzi kuzungulira mpendero wa mkanjo wovala potumikira monga momwe Yehova analamulira Mose.</para>
  <para style="p">
    <verse number="27" style="v"/>Kwa Aaroni ndi ana ake anawapangira minjiro ya nsalu yofewa yosalala, yolukidwa bwino ndi munthu waluso, <verse number="28" style="v"/>nduwira ya nsalu yofewa yosalala, lamba wa nsalu yofewa yosalala, womanga mʼmutu, ndi makabudula amʼkati a nsalu yofewa yosalala olukidwa bwino. <verse number="29" style="v"/>Anapanga lamba wolukidwa bwino wa nsalu yofewa ndi yosalala ya mtundu wa mtambo yapepo ndi yofiira. Ili linaliluso la munthu wopanga zokometsera monga Yehova analamulira Mose.</para>
  <para style="p">
    <verse number="30" style="v"/>Iwo anapanga duwa lagolide wabwino kwambiri ngati chidindo ndipo anazokotapo mawu akuti, <char style="sc">wopatulikira Yehova</char>. <verse number="31" style="v"/>Kenaka analimangira ndi chingwe cha nsalu yamtundu wa mtambo pa nduwira, monga momwe Yehova analamulira Mose.</para>
  <para style="s1">Mose Ayendera Chihema</para>
  <para style="p">
    <verse number="32" style="v"/>Tsopano ntchito yonse ya tenti ya msonkhano inatha. Aisraeli anachita zonse monga momwe Yehova analamulira Mose. <verse number="33" style="v"/>Kenaka anabweretsa chihema kwa Mose. Tenti ndi zipangizo zake, ngowe zake, maferemu ake, mitanda yake, mizati yake ndi matsinde ake; <verse number="34" style="v"/>chophimba cha chikopa cha nkhosa yayimuna chonyikidwa mu utoto ofiira, chophimba cha chikopa cha akatumbu ndi nsalu zophimba; <verse number="35" style="v"/>bokosi la umboni pamodzi ndi mitengo yake yonyamulira ndiponso chovundikira chake; <verse number="36" style="v"/>tebulo pamodzi ndi zipangizo zake ndiponso buledi wokhala pamaso pa Yehova; <verse number="37" style="v"/>choyikapo nyale chagolide wabwino kwambiri pamodzi ndi nyale zake ndi zipangizo zake zonse, ndiponso mafuta anyalezo; <verse number="38" style="v"/>guwa lagolide, mafuta odzozera, lubani onunkhira ndi nsalu yotchinga pa khomo lolowera mu tenti; <verse number="39" style="v"/>guwa lamkuwa ndi sefa yamkuwa, mitengo yake yonyamulira ndi zipangizo zake zonse; beseni ndi miyendo yake; <verse number="40" style="v"/>nsalu yotchingira bwalo pamodzi ndi mizati yake ndi matsinde ake ndiponso nsalu yotchingira pa khomo lolowera ku bwalo; zingwe zake ndi zikhomo za tenti; zipangizo zonse za chihema, tenti ya msonkhano; <verse number="41" style="v"/>ndiponso zovala zolukidwa zovala potumikira kumalo opatulika, zovala zopatulika za wansembe, Aaroni pamodzi ndi za ana ake aamuna pamene akutumikira monga ansembe.</para>
  <para style="p">
    <verse number="42" style="v"/>Aisraeli anagwira ntchito yonse monga momwe Yehova analamulira Mose. <verse number="43" style="v"/>Mose anayendera ntchitoyo ndipo anaona kuti anayichita monga momwe Yehova analamulira. Kotero Mose anawadalitsa.</para>
  <chapter number="40" style="c"/>
  <para style="s1">Adzutsa Chihema</para>
  <para style="p">
    <verse number="1" style="v"/>Kenaka Yehova anati kwa Mose, <verse number="2" style="v"/>“Imika chihema, tenti ya msonkhano, tsiku loyamba la mwezi. <verse number="3" style="v"/>Uyikemo bokosi la umboni ndipo uphimbe bokosilo ndi katani. <verse number="4" style="v"/>Ulowetsemo tebulo ndi kuyika zimene zimakhala pamenepo. Kenaka ulowetse choyikapo nyale ndipo uyikepo nyale zake. <verse number="5" style="v"/>Uyike guwa lofukiza la golide patsogolo pa bokosi la umboni ndipo uyike katani ya pa chipata cha chihema.</para>
  <para style="p">
    <verse number="6" style="v"/>“Uyike guwa lansembe yopsereza patsogolo pa chipata cha chihema, tenti ya msonkhano. <verse number="7" style="v"/>Uyike beseni pakati pa tenti ya msonkhano ndi guwa lansembe ndipo uyikemo madzi. <verse number="8" style="v"/>Upange bwalo lozungulira chihemacho ndipo uyike katani ya pa chipata cha bwalolo.</para>
  <para style="p">
    <verse number="9" style="v"/>“Utenge mafuta wodzozera ndipo udzoze chihema ndi chilichonse chili mʼmenemo ndipo zidzakhala zoyeretsedwa. <verse number="10" style="v"/>Kenaka udzoze guwa lansembe lopsereza ndi ziwiya zake zonse. Ulipatule guwalo ndipo lidzakhala loyera kwambiri. <verse number="11" style="v"/>Udzoze beseni ndi miyendo yake ndipo uzipatule.</para>
  <para style="p">
    <verse number="12" style="v"/>“Ubwere ndi Aaroni ndi ana ake pa chipata cha tenti ya msonkhano ndipo uwasambitse ndi madzi. <verse number="13" style="v"/>Kenaka umuveke Aaroni zovala zopatulika, umudzoze ndi kumupatula kotero kuti athe kunditumikira monga wansembe. <verse number="14" style="v"/>Ubweretse ana ake ndipo uwaveke minjiro. <verse number="15" style="v"/>Uwadzoze monga momwe unadzozera abambo awo, kotero kuti anditumikire monga ansembe. Kudzozedwako kudzakhala unsembe wawo pa mibado ndi mibado” <verse number="16" style="v"/>Mose anachita zonse monga Yehova anamulamulira.</para>
  <para style="p">
    <verse number="17" style="v"/>Kotero anayimika chihema tsiku loyamba la mwezi woyamba mʼchaka chachiwiri. <verse number="18" style="v"/>Nthawi imene Mose anayimika chihema, anayika matsinde mʼmalo ake, kuyimitsa maferemu, kulowetsa mitanda ndi kuyika nsichi. <verse number="19" style="v"/>Kenaka anayika tenti pamwamba pa chihema ndipo anayika chophimba pa tenti monga momwe Yehova analamulira Mose.</para>
  <para style="p">
    <verse number="20" style="v"/>Iye anatenga miyala ya umboni nayika mʼbokosi lija ndi kuyika chivundikiro pamwamba pake. <verse number="21" style="v"/>Kenaka analowetsa bokosilo mʼchihema ndipo anapachika katani ndi kubisa bokosi la umboni monga momwe Yehova analamulira iye.</para>
  <para style="p">
    <verse number="22" style="v"/>Mose anayika tebulo mu tenti ya msonkhano kumpoto kwa chihema, kunja kwa katani, <verse number="23" style="v"/>ndipo anayikapo buledi pamaso pa Yehova, monga momwe Yehova analamulira Mose.</para>
  <para style="p">
    <verse number="24" style="v"/>Iye anayikanso choyikapo nyale mu tenti ya msonkhano moyangʼanana ndi tebulo mbali yakummwera kwa chihema. <verse number="25" style="v"/>Ndipo anayikapo nyale zija pamaso pa Yehova, monga Yehova analamulira Mose.</para>
  <para style="p">
    <verse number="26" style="v"/>Mose anayika guwa la golide mu tenti ya msonkhano patsogolo pa katani <verse number="27" style="v"/>ndipo anapserezapo lubani wonunkhira monga Yehova anamulamulira. <verse number="28" style="v"/>Kenaka anayika katani ya pa chipata cha chihema.</para>
  <para style="p">
    <verse number="29" style="v"/>Iye anayika guwa lansembe yopsereza pafupi ndi chipata cha chihema, tenti ya msonkhano, ndipo anapereka nsembe yopsereza ndi nsembe ya ufa monga Yehova anamulamulira.</para>
  <para style="p">
    <verse number="30" style="v"/>Iye anayika beseni pakati pa tenti ya msonkhano ndi guwa lansembe ndipo anathiramo madzi wosamba, <verse number="31" style="v"/>ndipo Mose, Aaroni ndi ana ake amasamba manja ndi mapazi awo. <verse number="32" style="v"/>Iwo amasamba nthawi zonse akamalowa mu tenti ya msonkhano kapena kuyandikira guwa lansembe monga Yehova analamulira Mose.</para>
  <para style="p">
    <verse number="33" style="v"/>Kenaka Mose anamanga bwalo kuzungulira chihema ndi guwa lansembe ndipo anayika katani ya pa chipata cha bwalo. Kotero Mose anamaliza ntchito.</para>
  <para style="s1">Ulemerero wa Yehova</para>
  <para style="p">
    <verse number="34" style="v"/>Kenaka mtambo unaphimba tenti ya msonkhano, ndipo ulemerero wa Yehova unadzaza mʼchihemacho. <verse number="35" style="v"/>Mose sanathe kulowa mu tenti ya msonkhano chifukwa mtambo unali utakhazikika pa chihemacho, ndipo ulemerero wa Yehova unadzaza mʼchihemacho.</para>
  <para style="p">
    <verse number="36" style="v"/>Pa maulendo awo onse, mtambo ukachoka pamwamba pa chihema, Aisraeli ankasamukanso pamene analipo. <verse number="37" style="v"/>Koma ngati mtambo sunachoke, iwo sankasamukanso mpaka tsiku limene udzachoke. <verse number="38" style="v"/>Kotero mtambo wa Yehova unkakhala pamwamba pa chihema usana, ndi mtambo wamoto umakhala usiku, pamaso pa nyumba yonse ya Israeli pa masiku onse aulendo wawo.</para>
</usx>
