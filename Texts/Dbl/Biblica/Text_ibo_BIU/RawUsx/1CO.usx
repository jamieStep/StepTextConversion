<?xml version="1.0" encoding="UTF-8"?>
<usx version="3.0">
  <book code="1CO" style="id">- Igbo Contemporary Bible (Baịbụlụ Nsọ nʼIgbo Ndị Ugbu a)</book>
  <para style="rem">Copyright © 1980, 1988, 2019, 2020 by Biblica, Inc.™</para>
  <para style="h">1 Ndị Kọrint</para>
  <para style="toc1">1 Ndị Kọrint</para>
  <para style="toc2">1 Ndị Kọrint</para>
  <para style="toc3">1Kọ</para>
  <para style="mt1">1 Ndị Kọrint</para>
  <para style="mt4">(Pọl dere ya nʼafọ 56 mgbe a mụsịrị Kraịst)</para>
  <para style="imt">Ihe dị nʼime ya</para>
  <para style="imt1">Ihe dị nʼime ya:</para>
  <para style="im">Ọ bụ site na nkwusa Pọl ka e ji malite chọọchị dị na Kọrint. Ma mgbe Pọl mesiri si nʼetiti ha pụọ ikwusa oziọma nʼebe ọzọ, ndị nọ na chọọchị a malitere ibi ndụ nke na-ekwesighị ndị Kraịst. Esemokwu, enweghị ịhụnanya, ozizi ụgha dị iche iche, aghara, na mmehie ịkwa iko jupụtara nʼetiti ha. Nʼihi nke a Pọl deere ha akwụkwọ a ịdụ ha ọdụ banyere ihe ọjọọ ndị a ha na-eme, na igosi ha ihe bụ uche Chineke banyere ibi ezi ndụ nke ndị Kraịst.</para>
  <para style="iot">Usoro e si dee ya:</para>
  <para style="io1">Ekele mmalite <char style="ior"><ref loc="1CO 1:1-9">1:1-9</ref></char></para>
  <para style="io1">Nsogbu nke adịghị nʼotu <char style="ior"><ref loc="1CO 1:10-4:21">1:10–4:21</ref></char></para>
  <para style="io1">Nsogbu nke ịkwa iko <char style="ior"><ref loc="1CO 5">5</ref></char></para>
  <para style="io1">Nsogbu nke okwu na ụka <char style="ior"><ref loc="1CO 6:1-11">6:1-11</ref></char></para>
  <para style="io1">Nsogbu nke ịchụ nwanyị na iso nwoke <char style="ior"><ref loc="1CO 6:12-20">6:12-20</ref></char></para>
  <para style="io1">Ozizi banyere ọlụlụ di na nwunye <char style="ior"><ref loc="1CO 7">7</ref></char></para>
  <para style="io1">Ozizi banyere nri dị iche iche <char style="ior"><ref loc="1CO 8:1-11:1">8:1–11:1</ref></char></para>
  <para style="io1">Ozizi banyere ezi okpukpe <char style="ior"><ref loc="1CO 11:2-14:40">11:2–14:40</ref></char></para>
  <para style="io1">Ozizi banyere mbilite nʼọnwụ <char style="ior"><ref loc="1CO 15">15</ref></char></para>
  <para style="io1">Ekele ikpeazụ <char style="ior"><ref loc="1CO 16">16</ref></char></para>
  <para style="ie"/>
  <chapter number="1" style="c" sid="1CO 1"/>
  <para style="p">
    <verse number="1" style="v" sid="1CO 1:1"/>Pọl, onye a kpọrọ ịbụ onyeozi Jisọs Kraịst site nʼọchịchọ Chineke, na nwanna anyị nwoke Sostenis,<verse eid="1CO 1:1"/></para>
  <para style="b"/>
  <para style="p">
    <verse number="2" style="v" sid="1CO 1:2"/>Ọ bụ unu nzukọ Chineke dị na Kọrint ka a na-edere akwụkwọ a, ndị e doro nsọ nʼime Kraịst Jisọs, na ndị a kpọrọ ibi ndụ dị nsọ, tinyere ndị ahụ niile na-akpọku aha Onyenwe anyị Jisọs Kraịst, onye bụ Onyenwe ha na Onyenwe anyị:<verse eid="1CO 1:2"/></para>
  <para style="b"/>
  <para style="p">
    <verse number="3" style="v" sid="1CO 1:3"/>Ka amara na udo nke sitere na Chineke Nna anyị, na Onyenwe anyị Jisọs Kraịst dịrị unu.<verse eid="1CO 1:3"/></para>
  <para style="b"/>
  <para style="s1">Inye Ekele</para>
  <para style="p">
    <verse number="4" style="v" sid="1CO 1:4"/>Ana m ekele Chineke ekele nʼihi onyinye amara niile o nyere unu site na Kraịst Jisọs. <verse eid="1CO 1:4"/><verse number="5" style="v" sid="1CO 1:5"/>Nʼihi na e emeela ka unu baa ụba nʼụzọ niile, nʼime ya, ma nʼokwu unu ma na nghọta unu. O meekwala ka unu nwee nghọta zuru ezu banyere eziokwu niile. Ọ na-emekwa ka unu nwee ike na-ekwupụta okwu banyere oziọma ya. <verse eid="1CO 1:5"/><verse number="6" style="v" sid="1CO 1:6"/>Nʼihi na ịgba akaebe banyere Kraịst pụtara ihe, guzosiekwa ike na ndụ unu. <verse eid="1CO 1:6"/><verse number="7" style="v" sid="1CO 1:7"/>Otu ihe si dị, ọ dịghị onyinye mmụọ fọdụrụ unu nke unu na-enweghị, ka unu nọrọ na-eche mgbe Chineke ga-egosipụta Onyenwe anyị Jisọs Kraịst. <verse eid="1CO 1:7"/><verse number="8" style="v" sid="1CO 1:8"/>Ọ ga-eme ka unu dị ike ruo na mgbe ikpeazụ, meekwa ka unu bụrụ ndị na-enweghị ịta ụta nʼụbọchị Onyenwe anyị Jisọs Kraịst. <verse eid="1CO 1:8"/><verse number="9" style="v" sid="1CO 1:9"/>Chineke, onye kpọbatara unu ka unu na Ọkpara ya bụ Onyenwe anyị Jisọs Kraịst, na-enwe mmekọrịta kwesiri ntụkwasị obi.<verse eid="1CO 1:9"/></para>
  <para style="s1">Ịkpa iche iche dị na Chọọchị</para>
  <para style="p">
    <verse number="10" style="v" sid="1CO 1:10"/>Ụmụnna m, eji m aha Onyenwe anyị Jisọs Kraịst na-arịọ unu, ka unu niile na-ekwekọrịta nʼihe ọbụla unu kwuru, ka nkewa ọbụla gharakwa ịbata nʼetiti unu. Ana m arịọkwa unu ka unu dị nʼotu, nʼechiche obi unu na nʼizu unu. <verse eid="1CO 1:10"/><verse number="11" style="v" sid="1CO 1:11"/>Nʼihi na ụmụnna m, esi m nʼọnụ ndị si nʼezinaụlọ Kloyi bịara nʼebe a nụta na esemokwu dị nʼetiti unu. <verse eid="1CO 1:11"/><verse number="12" style="v" sid="1CO 1:12"/>Anụrụ m na ịkpa iche iche abatala nʼetiti unu. Na ụfọdụ nʼime unu na-asị, “Abụ m onye na-eso Pọl”; ndị ọzọ na-asịkwa, “Abụ m onye na-eso Apọlọs”; ndị ọzọkwa na-asị, “Ana m eso Sefas”; ma ndị ọzọ na-asịkwa, “Ọ bụ Kraịst ka m na-eso.”<verse eid="1CO 1:12"/></para>
  <para style="p">
    <verse number="13" style="v" sid="1CO 1:13"/>Kraịst, ọ dị abụọ? Ọ bụ Pọl ka a kpọgidere nʼobe nʼihi unu? Ọ dị onye e mere baptizim nʼaha Pọl? <verse eid="1CO 1:13"/><verse number="14" style="v" sid="1CO 1:14"/>Ana m ekele Chineke ekele na ọ dịghị onye ọbụla nʼime unu m mere baptizim, ewezugakwa Krispọs na Gaiọs. <verse eid="1CO 1:14"/><verse number="15" style="v" sid="1CO 1:15"/>Ya mere, ọ dịghị onye nʼime unu ga-asị na e mere ya baptizim nʼaha m. <verse eid="1CO 1:15"/><verse number="16" style="v" sid="1CO 1:16"/>(Ahaa! Emekwara m Stefanas na ezinaụlọ ya baptizim. Ewezuga ndị a, amaghị m ma m ga-echetakwa onye ọzọ m mere baptizim nʼonwe m.) <verse eid="1CO 1:16"/><verse number="17" style="v" sid="1CO 1:17"/>Nʼihi na Kraịst ezighị m ime ndị mmadụ baptizim. O zitere m iji okwu dị mfe kwusaa oziọma ya. Ọ bụghị iji okwu oke mmụta na amamihe nke mmadụ ka ike nke obe Kraịst ghara ịbụ ihe efu.<verse eid="1CO 1:17"/></para>
  <para style="s1">Ezi amamihe</para>
  <para style="p">
    <verse number="18" style="v" sid="1CO 1:18"/>Nʼihi na okwu maka obe bụ ihe nzuzu nye ndị na-efu efu, ma nye anyị ndị a na-azọpụta, ọ bụrụ anyị ike nke Chineke. <verse eid="1CO 1:18"/><verse number="19" style="v" sid="1CO 1:19"/>E dere ya,</para>
  <para style="q1" vid="1CO 1:19">“Aga m emebi amamihe ndị maara ihe.</para>
  <para style="q2" vid="1CO 1:19">Aga m emekwa ka oke nghọta nke ndị maara ihe bụrụ ihe efu.”<note caller="+" style="f"><char style="fr" closed="false">1:19 </char><char style="ft" closed="false"><char style="xt"><ref loc="ISA 29:14">Aịz 29:14</ref></char></char></note><verse eid="1CO 1:19"/></para>
  <para style="p">
    <verse number="20" style="v" sid="1CO 1:20"/>Olee ebe ndị oke amamihe nọ? Olee ebe ndị ode akwụkwọ nọ? Olee ebe ndị oke ịrụ ụka nke oge a nọ? Chineke o mebeghị ka amamihe nke ụwa a bụrụ ihe efu? <verse eid="1CO 1:20"/><verse number="21" style="v" sid="1CO 1:21"/>Ma ebe ọ bụ site nʼamamihe nke Chineke, ụwa enweghị ike ịmata Chineke site na amamihe nke ya, ọ dị Chineke ezi mma isite nʼoziọma nke a na-ekwusa nke ndị mmadụ na-akpọ ihe nzuzu zọpụta ndị kweere. <verse eid="1CO 1:21"/><verse number="22" style="v" sid="1CO 1:22"/>Ndị Juu chọrọ ịhụ ihe ịrịbama, ndị Griik na-achọkwa amamihe. <verse eid="1CO 1:22"/><verse number="23" style="v" sid="1CO 1:23"/>Ma anyị onwe anyị na-ekwusa Kraịst, onye a kpọgburu nʼobe, onye bụ ihe mgbochi nʼebe ndị Juu nọ, ma na ntị ndị mba ọzọ, ọ dị ka okwu nzuzu. <verse eid="1CO 1:23"/><verse number="24" style="v" sid="1CO 1:24"/>Ma nye ndị niile a kpọrọ, ma ndị Juu ma ndị Griik, Kraịst bụ ike nke Chineke bụrụkwa amamihe nke Chineke. <verse eid="1CO 1:24"/><verse number="25" style="v" sid="1CO 1:25"/>Nʼihi na nzuzu Chineke dị mma karịa amamihe niile nke mmadụ, adịghị ike Chineke dịkwa ukwuu karịa ike niile nke mmadụ.<verse eid="1CO 1:25"/></para>
  <para style="p">
    <verse number="26" style="v" sid="1CO 1:26"/>Ụmụnna m, chetakwanụ ihe unu bụ mgbe a kpọrọ unu. Chetanụ na ọ bụ ole na ole nʼime unu bụ ndị maara ihe nʼusoro ogugo mmadụ, ndị dị ike, na ndị a maara aha ha nʼobodo. <verse eid="1CO 1:26"/><verse number="27" style="v" sid="1CO 1:27"/>Ma lee na ọ bụ ihe ahụ ụwa gụrụ dịka ihe nzuzu, ka Chineke họrọ iji mee ka ihere mee ndị amamihe. Ọ bụkwa ihe ha gụrụ dịka ihe na-adịghị ike ka Chineke họọrọ iji mee ka ihere mee ndị dị ike. <verse eid="1CO 1:27"/><verse number="28" style="v" sid="1CO 1:28"/>Nʼihi na Chineke họọrọ ihe dịkarịrị ala nke ụwa, na ihe a jụrụ ajụ, jiri ha mee ka ihe ụwa chere na ọ baghị uru, bụrụ ihe bara uru. <verse eid="1CO 1:28"/><verse number="29" style="v" sid="1CO 1:29"/>Ka mmadụ ọbụla ghara ịnya isi nʼebe Chineke nọ. <verse eid="1CO 1:29"/><verse number="30" style="v" sid="1CO 1:30"/>Ma ọ bụ nʼihi ya ka unu ji nọrọ nʼime Kraịst Jisọs, onye ghọrọ isi amamihe nye anyị site na Chineke, nke bụ ezi omume anyị na nke ido anyị nsọ, na onye mgbapụta anyị. <verse eid="1CO 1:30"/><verse number="31" style="v" sid="1CO 1:31"/>Ya mere, dịka e dere ya nʼakwụkwọ nsọ, “Onye ọbụla na-anya isi, ya nyaa nʼime Onyenwe anyị.”<note caller="+" style="f"><char style="fr" closed="false">1:31 </char><char style="ft" closed="false"><char style="xt"><ref loc="JER 9:24">Jer 9:24</ref></char></char></note><verse eid="1CO 1:31"/></para>
  <chapter eid="1CO 1"/>
  <chapter number="2" style="c" sid="1CO 2"/>
  <para style="s1">Oziọma banyere Kraịst na obe ya</para>
  <para style="p">
    <verse number="1" style="v" sid="1CO 2:1"/>Ụmụnna m, mgbe m bịakwutere unu na mbụ, ejighị m mmụta m na oke okwu megharịa unu anya banyere ihe omimi niile nke okwu Chineke. <verse eid="1CO 2:1"/><verse number="2" style="v" sid="1CO 2:2"/>Nʼihi na ekpebiri m na naanị ihe m ga-ama nʼetiti unu bụ naanị ihe banyere Jisọs Kraịst na mkpọgbu a kpọgburu ya nʼelu obe. <verse eid="1CO 2:2"/><verse number="3" style="v" sid="1CO 2:3"/>Abịakwutere m unu nʼọnọdụ adịghị ike, oke ụjọ na ahụ ịma jijiji. <verse eid="1CO 2:3"/><verse number="4" style="v" sid="1CO 2:4"/>Okwu m na ihe m kwusara abịakwaghị dịka okwu ire ụtọ na nke oke mmụta, ime ka ndị mmadụ kwere, kama ha bịara nʼụzọ igosi ọrụ nke Mmụọ Nsọ na ike ya. <verse eid="1CO 2:4"/><verse number="5" style="v" sid="1CO 2:5"/>Ka okwukwe unu ghara ịdabere nʼamamihe mmadụ, kama ka ọ dabere nʼike Chineke.<verse eid="1CO 2:5"/></para>
  <para style="s1">Amamihe Chineke</para>
  <para style="p">
    <verse number="6" style="v" sid="1CO 2:6"/>Ma otu ọ dị, anyị na-ekwu okwu amamihe nʼebe ndị tozuru oke nọ. Ma ọ bụghị amamihe nke oge a, maọbụ nke ndị na-achị ụwa taa, bụ ndị na-aghaghị ịla nʼiyi. <verse eid="1CO 2:6"/><verse number="7" style="v" sid="1CO 2:7"/>Kama anyị na-ekwu okwu amamihe nke Chineke nʼụzọ dị omimi, bụ amamihe Chineke zonarịrị ụmụ mmadụ site na mbụ, nke Chineke kara aka tupu e kee ụwa na a ga-ekpughe ya nʼoge a maka iwetara anyị otuto. <verse eid="1CO 2:7"/><verse number="8" style="v" sid="1CO 2:8"/>O nweghị onye ọbụla nʼime ndị ọchịchị nke ọgbọ a ghọtara ihe banyere nzube a. Nʼihi na ọ bụrụ na ha maara ya, ha agaraghị akpọgbu Onyenwe otuto ahụ nʼobe. <verse eid="1CO 2:8"/><verse number="9" style="v" sid="1CO 2:9"/>Ma dịka e dere ya,</para>
  <para style="q1" vid="1CO 2:9">“Ihe ahụ anya mmadụ na-ahụbeghị,</para>
  <para style="q2" vid="1CO 2:9">ihe ahụ ntị mmadụ na-anụbeghị,</para>
  <para style="q1" vid="1CO 2:9">ihe ahụ mmadụ na-echebeghị nʼobi ya,</para>
  <para style="q2" vid="1CO 2:9">bụ ihe Chineke kwadoro, debere ndị niile hụrụ ya nʼanya.”<note caller="+" style="f"><char style="fr" closed="false">2:9 </char><char style="ft" closed="false"><char style="xt"><ref loc="ISA 64:4">Aịz 64:4</ref></char></char></note><verse eid="1CO 2:9"/></para>
  <para style="m">
    <verse number="10" style="v" sid="1CO 2:10"/>Ma Chineke e kpugherela anyị ihe omimi ndị a site na Mmụọ Nsọ ya.</para>
  <para style="p" vid="1CO 2:10">Mmụọ Nsọ bụ onye na-enyochapụta ihe omimi na ihe nzuzo niile dị Chineke nʼobi. <verse eid="1CO 2:10"/><verse number="11" style="v" sid="1CO 2:11"/>Ọ dịghị onye ọbụla pụrụ ịma ihe onye ọzọ na-eche nʼobi ya. Ọ bụ naanị mmụọ nọ nʼime onye ahụ bụ onye mara ihe niile banyere ya. Ọ dịkwaghị onye pụrụ ịmata ihe Chineke na-eche nʼobi ya, ma ọ bụghị naanị Mmụọ nke Chineke. <verse eid="1CO 2:11"/><verse number="12" style="v" sid="1CO 2:12"/>Ma mmụọ nke anyị natara abụghị mmụọ nke ụwa, kama ọ bụ Mmụọ nke sitere na Chineke, ka anyị nwee ike ịghọta onyinye amara niile Chineke nyere anyị. <verse eid="1CO 2:12"/><verse number="13" style="v" sid="1CO 2:13"/>Nke a bụ ihe anyị na-ekwu, ọ bụghị nʼokwu a kuziiri anyị site nʼamamihe mmadụ, kama site nʼokwu nke Mmụọ kuziri anyị; anyị ji okwu nke Mmụọ na-akọwa eziokwu nke mmụọ. <verse eid="1CO 2:13"/><verse number="14" style="v" sid="1CO 2:14"/>Ma mmadụ ahụ Mmụọ na-adịghị nʼime ya adịghị anabata ihe ndị ahụ sị na Mmụọ nke Chineke bịa, nʼihi na ha bụ nzuzu nʼebe onye ahụ nọ. Ọ naghị aghọta ha, nʼihi na ha bụ ihe a na-aghọta naanị site nʼike nke Mmụọ.<note caller="+" style="f"><char style="fr" closed="false">2:14 </char><char style="ft" closed="false">Mmụọ nʼebe a, na-ekwu banyere Mmụọ nke si na Chineke.</char></note> <verse eid="1CO 2:14"/><verse number="15" style="v" sid="1CO 2:15"/>Onye ahụ Mmụọ Nsọ na-achị achị na ndụ ya, nwere ike ịghọta ihe ọbụla ma ya onwe ya bụ onye mmadụ ọbụla na-enweghị ike ịghọta. <verse eid="1CO 2:15"/><verse number="16" style="v" sid="1CO 2:16"/>Nʼihi na,</para>
  <para style="q1" vid="1CO 2:16">“Onye maara uche Onyenwe anyị</para>
  <para style="q2" vid="1CO 2:16">ruo na ọ ga-ezi ya ụzọ?”<note caller="+" style="f"><char style="fr" closed="false">2:16 </char><char style="ft" closed="false"><char style="xt"><ref loc="ISA 40:13">Aịz 40:13</ref></char></char></note></para>
  <para style="m" vid="1CO 2:16">Ma anyị onwe anyị nwere uche nke Kraịst.<verse eid="1CO 2:16"/></para>
  <chapter eid="1CO 2"/>
  <chapter number="3" style="c" sid="1CO 3"/>
  <para style="s1">Ndị ozi Chineke</para>
  <para style="p">
    <verse number="1" style="v" sid="1CO 3:1"/>Ụmụnna m, o siiri m ike ịgwa unu okwu dịka a ga-asị na unu bụ ndị tozuru etozu nʼime Mmụọ, kama agwara m unu okwu dịka ndị anụ ahụ ha na-achị, ndị bụ ụmụntakịrị nʼime Kraịst. <verse eid="1CO 3:1"/><verse number="2" style="v" sid="1CO 3:2"/>Ejighị m nri siri ike na-azụ unu, kama eji m mmiri ara na-azụ unu, nʼihi na unu apụghị iri nri dị ike. Nʼezie, ọ bụladị ugbu a, unu erubeghị iri nri siri ike. <verse eid="1CO 3:2"/><verse number="3" style="v" sid="1CO 3:3"/>Nʼihi na unu na-adị ndụ dịka ndị bi nʼụwa, ebe ọ bụ na ekworo na esemokwu na-adị nʼetiti unu, nke a o zipụtaghị na unu na-eme dịka ndị ụwa, dịka ndị mmadụ efu nọ nʼụwa. <verse eid="1CO 3:3"/><verse number="4" style="v" sid="1CO 3:4"/>Nʼihi na mgbe otu onye na-asị, “Abụ m nke Pọl,” onye ọzọ na-asịkwa, “Abụ m nke Apọlọs,” o gosighị na unu na-akpa agwa dịka ndị bi nʼụwa?<verse eid="1CO 3:4"/></para>
  <para style="p">
    <verse number="5" style="v" sid="1CO 3:5"/>Onye bụ Apọlọs? Onye bụ Pọl? Ọ bụ na anyị abụghị ndị na-eje ozi, ndị wetaara unu oziọma unu kweere nʼime ya. Ọrụ dị iche iche anyị rụrụ bụkwa nke anyị rụrụ dịka Onyenwe anyị si kenye anyị ọrụ ahụ. <verse eid="1CO 3:5"/><verse number="6" style="v" sid="1CO 3:6"/>Ọ bụ m kụrụ mkpụrụ ahụ, Apọlọs bụkwa onye gbara mkpụrụ ahụ mmiri, maọbụ Chineke mere ka o too. <verse eid="1CO 3:6"/><verse number="7" style="v" sid="1CO 3:7"/>Onye kụrụ mkpụrụ ahụ na onye gbara mkpụrụ ahụ mmiri adịghị mkpa. Ọ bụ Chineke onye mere ka ha too dị mkpa. <verse eid="1CO 3:7"/><verse number="8" style="v" sid="1CO 3:8"/>O nweghị ihe dị iche nʼetiti mụ bụ onye kụrụ mkpụrụ ahụ na Apọlọs onye gbara mkpụrụ ahụ mmiri. Ọ bụ otu ihe ahụ ka anyị bu nʼobi. Onye ọbụla ga-anata ụgwọ ọrụ ya. <verse eid="1CO 3:8"/><verse number="9" style="v" sid="1CO 3:9"/>Anyị so Chineke na-arụ ọrụ. Unu onwe unu bụkwanụ ubi Chineke bụrụkwa ụlọ ya a na-ewuli elu.<verse eid="1CO 3:9"/></para>
  <para style="p">
    <verse number="10" style="v" sid="1CO 3:10"/>Eji m onyinye amara Chineke nyere m tọọ ntọala ọrụ a, dịka ezi onye ọka nʼiwu ụlọ, onye ọzọ amalitela iwukwasị ụlọ nʼelu ntọala ahụ. Ma ka onye ọbụla kpachapụ anya otu o si ewu. <verse eid="1CO 3:10"/><verse number="11" style="v" sid="1CO 3:11"/>O nweghị onye ọzọ pụrụ ịtọ ntọala karịrị ntọala ahụ e bururị ụzọ tọọ. Jisọs Kraịst bụkwa ntọala ahụ. <verse eid="1CO 3:11"/><verse number="12" style="v" sid="1CO 3:12"/>Ma ọ bụrụ na mmadụ ọbụla na-eji ọlaedo maọbụ ọlaọcha, ma ọ bụkwanụ nkume dị oke ọnụahịa, osisi maọbụ okporo ọka, ma ọ bụkwanụ ahịhịa na-ewukwasị nʼelu ntọala ahụ, <verse eid="1CO 3:12"/><verse number="13" style="v" sid="1CO 3:13"/>ọrụ onye ọbụla ga-egosipụta ihe ọ bụ, nʼihi na Ụbọchị ahụ ga-eme ka ọ pụta ìhè. A ga-eji ọkụ kpughee ya nʼihi na ọ bụ ọkụ ka a ga-eji nwapụta ụdị ọrụ ọ bụ mmadụ ọbụla rụrụ. <verse eid="1CO 3:13"/><verse number="14" style="v" sid="1CO 3:14"/>Ọ bụrụ na ọkụ eruchapụghị ihe ọbụla mmadụ ji wuo ụlọ ya nʼelu ntọala ahụ, onye ahụ ga-anata ụgwọ ọrụ. <verse eid="1CO 3:14"/><verse number="15" style="v" sid="1CO 3:15"/>Ma ọ bụrụ na ọkụ erechapụ ihe ọbụla mmadụ ji rụọ ọrụ ya, ọrụ ọ rụrụ ga-ala nʼiyi, ma a ga-azọpụta onye ahụ, ma ọ ga-adị ka a ga-asị na e si nʼụlọ na-ere ọkụ zọpụta ya.<verse eid="1CO 3:15"/></para>
  <para style="s1">Ụlọnsọ Chineke</para>
  <para style="p">
    <verse number="16" style="v" sid="1CO 3:16"/>Ọ bụ na unu aghọtaghị na unu bụ ụlọnsọ na Mmụọ Nsọ Chineke bi nʼime unu? <verse eid="1CO 3:16"/><verse number="17" style="v" sid="1CO 3:17"/>Ọ bụrụ na onye ọbụla emebie ụlọnsọ Chineke, Chineke ga-emebikwa onye ahụ. Nʼihi na ụlọ Chineke bụ ụlọ dị nsọ, unu bụkwa ụlọ ahụ.<verse eid="1CO 3:17"/></para>
  <para style="p">
    <verse number="18" style="v" sid="1CO 3:18"/>Ka onye o bụla ghara ịghọgbu onwe ya, ọ bụrụ na onye ọbụla nʼime unu na-eche nʼobi ya na ya bụ onye maara ihe, dịka ihe ọmụma nke ụwa si dị, ọ ga-akara onye ahụ mma ime onwe ya onye nzuzu, ka o nwe ike bụrụ onye maara ihe. <verse eid="1CO 3:18"/><verse number="19" style="v" sid="1CO 3:19"/>Nʼihi na ihe ahụ ụwa na-eche na ọ bụ ezi ịma ihe bụ nzuzu nʼanya Chineke. Nʼihi na e dere ya, “Ọ na-ejide ndị oke amamihe nʼaghụghọ ha niile.”<note caller="+" style="f"><char style="fr" closed="false">3:19 </char><char style="ft" closed="false"><char style="xt"><ref loc="JOB 5:13">Job 5:13</ref></char></char></note> <verse eid="1CO 3:19"/><verse number="20" style="v" sid="1CO 3:20"/>Ọzọkwa, “Onyenwe anyị maara echiche obi mmadụ, mara na amamihe ya bụ ihe efu.”<note caller="+" style="f"><char style="fr" closed="false">3:20 </char><char style="ft" closed="false"><char style="xt"><ref loc="PSA 94:11">Abụ 94:11</ref></char></char></note> <verse eid="1CO 3:20"/><verse number="21" style="v" sid="1CO 3:21"/>Nʼihi nke a, ka onye ọbụla ghara ịnya isi banyere mmadụ. Ihe niile bụ nke gị. <verse eid="1CO 3:21"/><verse number="22" style="v" sid="1CO 3:22"/>Ma ọ bụ Pọl, maọbụ Apọlọs, maọbụ Sefas, maọbụ ụwa a, maọbụ ndụ, maọbụ ọnwụ, maọbụ ihe dị taa na ihe niile ga-adị nʼoge dị nʼihu, ha bụ nke unu. <verse eid="1CO 3:22"/><verse number="23" style="v" sid="1CO 3:23"/>Unu bụkwa nke Kraịst, Kraịst bụkwa nke Chineke.<verse eid="1CO 3:23"/></para>
  <chapter eid="1CO 3"/>
  <chapter number="4" style="c" sid="1CO 4"/>
  <para style="s1">Ezi ndị ozi Kraịst</para>
  <para style="p">
    <verse number="1" style="v" sid="1CO 4:1"/>Achọrọ m ka unu na-ele anyị anya dịka ndị na-ejere Kraịst ozi, ndị e nyefere ihe omimi Chineke nʼaka. <verse eid="1CO 4:1"/><verse number="2" style="v" sid="1CO 4:2"/>Ma ihe dị mkpa bụ na o kwesiri ka ndị na-elekọta ihe ọbụla bụrụ ndị kwesiri ntụkwasị obi. <verse eid="1CO 4:2"/><verse number="3" style="v" sid="1CO 4:3"/>Anaghị m echegbu onwe m banyere ihe unu na-eche gbasara m maọbụ ihe a na-ekpe nʼụlọikpe nke mmadụ. Nʼezie, anaghị m ekpekwa onwe m ikpe. <verse eid="1CO 4:3"/><verse number="4" style="v" sid="1CO 4:4"/>O doro m anya na akọnuche m adịghị ama m ikpe, ma nke a egosighị na m bụ onye ikpe na-amaghị. Ọ bụ Onyenwe anyị naanị ka ọ dịrị ikpe m ikpe. <verse eid="1CO 4:4"/><verse number="5" style="v" sid="1CO 4:5"/>Ya mere, unu ekpela ikpe tupu oge ya eruo, cherenụ ruo mgbe Onyenwe anyị nʼonwe ya ga-abịa. Ọ ga-eme ka ihe niile zoro ezo nʼọchịchịrị pụta ìhè. Ọ ga-agbakwa ọchịchọ nzuzo niile nke dị nʼobi nʼanwụ. Mgbe ahụ, onye ọbụla nʼotu nʼotu ga-anatakwa otuto ruuru ya site nʼaka Chineke.<verse eid="1CO 4:5"/></para>
  <para style="p">
    <verse number="6" style="v" sid="1CO 4:6"/>Ugbu a ụmụnna m ejiri m onwe m na Apọlọs mara unu atụ maka ọdịmma nke unu, ka unu nwee ike isite nʼaka anyị mụta ihe site nʼihe ahụ e dere bụ nke na-asị, “Unu agafekwala ihe e dere nʼakwụkwọ nsọ.” Ka onye ọbụla nʼime unu hapụ iji otu onye nyaa isi ma leda ndị ọzọ anya. <verse eid="1CO 4:6"/><verse number="7" style="v" sid="1CO 4:7"/>Onye gwara gị na ị pụrụ iche nʼetiti mmadụ ndị ọzọ? Ọ dị ihe ọbụla i nwere nke abụghị ihe ị natara anata? Ọ bụ gịnị ka i nwere nke ị na-anataghị anata? Ma ọ bụrụ na i natara ya, gịnị mere i ji anya isi dịka a ga-asị na ị nataghị ya anata?<verse eid="1CO 4:7"/></para>
  <para style="p">
    <verse number="8" style="v" sid="1CO 4:8"/>Ma ugbu a, ihe niile zuru unu oke. Ugbu a, unu abụrụkwala ndị ọgaranya. Unu abụrụla eze ma anyị esoghị unu. Nʼezie, ọ gaara atọ m ụtọ ma a sị na unu anọrọla nʼocheeze unu, ka anyị nwe ike soro unu bụrụ eze. <verse eid="1CO 4:8"/><verse number="9" style="v" sid="1CO 4:9"/>Ọ na-adị m nnọọ ka Chineke o weere anyị bụ ndị ozi mee anyị ndị dịkarịsịrị ala, ndị a na-echeta naanị mgbe ihe niile na-agwụsị agwụsị, dịka ndị a mara ikpe ọnwụ. Nʼihi na-akpọpụtara anyị nʼihu ọha mmadụ mee anyị ihe nlere anya nye ụmụ mmadụ na ndị mmụọ ozi. <verse eid="1CO 4:9"/><verse number="10" style="v" sid="1CO 4:10"/>Anyị aghọọla ndị nzuzu nʼihi Kraịst, ma unu onwe unu bụ ndị maara ihe nʼime Kraịst. Anyị bụ ndị na-adịghị ike ma unu dị ike. Anyị bụ ndị a jụrụ ajụ na ndị a na-eleda anya, ma unu bụ ndị a na-asọpụrụ. <verse eid="1CO 4:10"/><verse number="11" style="v" sid="1CO 4:11"/>Tutu ruo ugbu a, anyị na-ebu ọnụ nọrọkwa nʼakpịrị ịkpọ nkụ. Anyị enweghị ezigbo uwe anyị ji achụ oyi. Ndị mmadụ na-emeso anyị mmeso ọjọọ, ma anyị enweghị ebe obibi nke aka anyị. <verse eid="1CO 4:11"/><verse number="12" style="v" sid="1CO 4:12"/>Aka anyị ka anyị ji arụpụtara onwe anyị ihe anyị na-eri. Mgbe ndị mmadụ na-abụ anyị ọnụ, anyị na-agọzi ha. Mgbe ha na-ata anyị ahụhụ, anyị nọ na-enwe ndidi. <verse eid="1CO 4:12"/><verse number="13" style="v" sid="1CO 4:13"/>Anyị na-eji okwu dị nro na-azaghachi ndị na-ekwujọ anyị. Tutu ruo ugbu a, a na-emeso anyị mmeso dịka anyị bụ unyi ndị ụwa na-azachapụ, dịka ihe a jụrụ ajụ nʼanya ndị ụwa.<verse eid="1CO 4:13"/></para>
  <para style="s1">Arịrịọ</para>
  <para style="p">
    <verse number="14" style="v" sid="1CO 4:14"/>Anaghị m edere unu ihe ndị a ka ihere mee unu, kama ana m ede ya ịdụ unu ọdụ, na ịdọ unu aka na ntị, dịka ụmụ m hụrụ nʼanya. <verse eid="1CO 4:14"/><verse number="15" style="v" sid="1CO 4:15"/>Ọ bụ ezie na unu nwere ọtụtụ ndị nche, ma unu enweghị karịa otu nna. Nʼihi na ọ bụ m bụ nna unu nʼime Kraịst Jisọs, site nʼoziọma ahụ m wetaara unu. <verse eid="1CO 4:15"/><verse number="16" style="v" sid="1CO 4:16"/>Ya mere, ana arịọ m unu, ka unu na-eṅomi ndụ m. <verse eid="1CO 4:16"/><verse number="17" style="v" sid="1CO 4:17"/>Nʼihi nke a, ana m ezitere unu Timoti, bụ ezi nwa m onye m hụrụ nʼanya, nke kwesiri ntụkwasị obi nʼime Onyenwe anyị. Ọ ga-echetara unu otu m si e bi ndụ nʼime Onyenwe anyị Kraịst Jisọs, dịka m na-akụzi ya nʼebe niile na nzukọ niile.<verse eid="1CO 4:17"/></para>
  <para style="p">
    <verse number="18" style="v" sid="1CO 4:18"/>Ụfọdụ nʼime unu amalitela ịfụlị onwe ha elu, chee na mụ enweghị ike ịbịakwute unu ọzọ. <verse eid="1CO 4:18"/><verse number="19" style="v" sid="1CO 4:19"/>Ma site nʼike Onyenwe anyị, aga m abịa ịhụ unu anya nʼoge na-adịghị anya. Mgbe m bịara, aga m achọpụta ihe ndị ahụ na-akpa nganga pụrụ ime, ọ bụghị ihe ha nwere ike ikwu. <verse eid="1CO 4:19"/><verse number="20" style="v" sid="1CO 4:20"/>Nʼihi na alaeze Chineke abụghị ihe okwu ọnụ kama ọ bụ ngosipụta ịdị ike. <verse eid="1CO 4:20"/><verse number="21" style="v" sid="1CO 4:21"/>Ya mere, unu ka ọ dịrị ịhọrọ nke unu chọrọ. Unu chọrọ ka m jiri ụtarị bịakwute unu, ka ọ bụ ka m jiri obi dị umeala na mmụọ nke ịhụnanya bịa?<verse eid="1CO 4:21"/></para>
  <chapter eid="1CO 4"/>
  <chapter number="5" style="c" sid="1CO 5"/>
  <para style="s1">Mmehie ọjọọ</para>
  <para style="p">
    <verse number="1" style="v" sid="1CO 5:1"/>Ọ bụ akụkọ doro anya na-enwe ịkwa iko nʼetiti unu, ụdị nke ndị na-ekweghị ekwe na-apụghị ime, ka unu na-eme. Otu onye nʼime ụlọ unu kpọọrọ nwunye nna ya, ha abụọ e biri. <verse eid="1CO 5:1"/><verse number="2" style="v" sid="1CO 5:2"/>Ma unu na-akpa nganga? Ihe unu kwesiri ime ọ bụghị ịkwa akwa na iru ụjụ, na ime ka onye mere ihe dị otu a si nʼọgbakọ unu pụọ? <verse eid="1CO 5:2"/><verse number="3" style="v" sid="1CO 5:3"/>Ọ bụ ezie na mụ na unu anọghị ugbu a, ma mụ na unu nọkwa nʼime mmụọ. Amaala m rịị onye ahụ ikpe dịka a ga-asị na mụ na unu nọ. <verse eid="1CO 5:3"/><verse number="4" style="v" sid="1CO 5:4"/>Eji m aha Onyenwe anyị ma ya ikpe. Mgbe unu zukọrọ, aga m anọnyere unu na mmụọ. Nʼoge ahụ, site nʼike Onyenwe anyị Jisọs, <verse eid="1CO 5:4"/><verse number="5" style="v" sid="1CO 5:5"/>werenụ nwoke a nyefee nʼaka ekwensu, ka ọ taa anụ ahụ ya ahụhụ, ka e nwee ike ịzọpụta mmụọ ya, mgbe Onyenwe anyị lọghachiri.<verse eid="1CO 5:5"/></para>
  <para style="p">
    <verse number="6" style="v" sid="1CO 5:6"/>Ịnya isi unu ezighị ezi. Ọ bụ unu amaghị na nwantakịrị yiist a gwakọrọ nʼụtụ ọka na-eme ka o koo? <verse eid="1CO 5:6"/><verse number="7" style="v" sid="1CO 5:7"/>Wepụnụ ihe nʼeko achịcha a nọ nʼetiti unu, ka unu bụrụ ndị dị ọhụrụ, na ndị dị ọcha. Nʼihi na a chụọlarị Kraịst, bụ aja nwa atụrụ, nke Ngabiga anyị. <verse eid="1CO 5:7"/><verse number="8" style="v" sid="1CO 5:8"/>Nʼihi ya ka anyị mee mmemme a na-ejighị ihe na-eko achịcha nke bụ ihe ọjọọ na obi ọjọọ, kama ka anyị jiri achịcha na-ekoghị eko nke bụ obi ọcha na eziokwu.<verse eid="1CO 5:8"/></para>
  <para style="p">
    <verse number="9" style="v" sid="1CO 5:9"/>E dere m unu nʼime akwụkwọ ozi m, ka unu na ndị na-akwa iko ghara inwe mmekọ ọbụla. <verse eid="1CO 5:9"/><verse number="10" style="v" sid="1CO 5:10"/>Ọ bụghị ihe gbasara ndị nke ụwa ndị na-akwa iko, maọbụ ndị anya ukwu, na ndị na-apụnara mmadụ ihe, maọbụ ndị na-ekpere arụsị. Ọ bụrụ otu a, ọ pụtara na unu ga-esi nʼụwa pụọ. <verse eid="1CO 5:10"/><verse number="11" style="v" sid="1CO 5:11"/>Ma ugbu a, a na m edere unu ka unu na onye ọbụla nke na-akpọ onwe ya nwanna nwoke maọbụ nwanna nwanyị ghara imekọ ihe, ma ọ bụrụ na ọ na-ebi ndụ ịkwa iko, maọbụ nwee anya ukwu, maọbụ na-ekpere arụsị, onye na-ekwutọ ibe ya, onye na-aṅụbiga mmanya oke, maọbụ onye na-apụnara mmadụ ihe. Unu na ndị dị otu a erikọla nri.<verse eid="1CO 5:11"/></para>
  <para style="p">
    <verse number="12" style="v" sid="1CO 5:12"/>Kedụ nke gbasara m ikpe ndị na-esoghị na chọọchị ikpe? Ọ bụghị ndị nọ nʼime ka unu ga-ekpe ikpe. <verse eid="1CO 5:12"/><verse number="13" style="v" sid="1CO 5:13"/>Chineke ga-ekpe ndị nọ nʼezi ikpe. “Chụpụnụ onye ajọọ mmadụ ahụ site nʼetiti unu.”<note caller="+" style="f"><char style="fr" closed="false">5:13 </char><char style="ft" closed="false"><char style="xt"><ref loc="DEU 17:7">Dit 17:7</ref>; <ref loc="DEU 19:19">19:19</ref>; <ref loc="DEU 21:21">21:21</ref>; <ref loc="DEU 22:21">22:21</ref>,<ref loc="DEU 22:24">24</ref>; <ref loc="DEU 24:7">24:7</ref></char></char></note><verse eid="1CO 5:13"/></para>
  <chapter eid="1CO 5"/>
  <chapter number="6" style="c" sid="1CO 6"/>
  <para style="s1">Ọ dị njọ ịga nʼụlọikpe</para>
  <para style="p">
    <verse number="1" style="v" sid="1CO 6:1"/>Mgbe onye ọbụla nʼetiti unu nwere esemokwu megide ibe ya, unu ọ pụrụ i buru okwu ahụ gaa nʼụlọikpe ka ndị ajọ omume kpeere unu ikpe, karịa ịga ya nʼihu ndị nsọ? <verse eid="1CO 6:1"/><verse number="2" style="v" sid="1CO 6:2"/>Ọ bụ na unu amabeghị na ọ bụ ndị nsọ ga-ekpe ụwa ikpe? Ọ bụrụkwa na unu ga-ekpe ụwa ikpe, ọ pụtara na unu etozughị oke idozi okwu ntakịrị dapụtara nʼetiti unu? <verse eid="1CO 6:2"/><verse number="3" style="v" sid="1CO 6:3"/>Ọ bụ na unu amataghị na ọ bụ anyị ga-ekpe ndị mmụọ ozi ikpe? Gịnị ga-emekwa ka anyị ghara idozi okwu ụka dịkarịsịrị nta nke ndụ a? <verse eid="1CO 6:3"/><verse number="4" style="v" sid="1CO 6:4"/>Ya mere, ọ bụrụ na esemokwu dị otu a adapụta nʼetiti unu, unu ga-ewere okwu ahụ jekwuru ndị ibi ndụ ha na-akpọ nzukọ ihe efu ka ha kpee ya? <verse eid="1CO 6:4"/><verse number="5" style="v" sid="1CO 6:5"/>Ana m ekwu nke a ime ka ihere mee unu. Ọ ga-abụ na e nweghị ike ịchọta ọ bụladị otu onye maara ihe nʼetiti unu, onye ga na-ekpe ikpe dị nʼetiti nwanna na ibe ya? <verse eid="1CO 6:5"/><verse number="6" style="v" sid="1CO 6:6"/>Ma lee, nwanna na-akpọrọ nwanna ya aga ụlọ ikpe, ka ndị na-ekweghị ekwe kpee ha ikpe!<note caller="+" style="f"><char style="fr" closed="false">6:6 </char><char style="ft" closed="false">Nke a bụkwa nʼihu ndị na-ekweghị ekwe.</char></note><verse eid="1CO 6:6"/></para>
  <para style="p">
    <verse number="7" style="v" sid="1CO 6:7"/>Ebe unu na-enwe esemokwu nke ikpe ikpe nʼetiti unu, ọ pụtara na unu bụ ndị emeriri kpamkpam. Nʼihi gịnị ka unu na-adịghị ekwe ka emejọ unu? Nʼihi gịnị ka unu na-adịghị ekwe ka a ghọgbuo unu? <verse eid="1CO 6:7"/><verse number="8" style="v" sid="1CO 6:8"/>Ma unu onwe unu na-emejọ, ma na-aghọgbu, ọ bụladị ụmụnna unu nʼime Kraịst. <verse eid="1CO 6:8"/><verse number="9" style="v" sid="1CO 6:9"/>Ọ bụ na unu amaghị na ndị na-eme ajọ omume dị otu a enweghị oke ọbụla nʼalaeze Chineke? Unu ekwela ka eduhie unu. Nʼihi na ọ dịghị onye ọbụla na-akwa iko, na ndị na-efe arụsị, ndị ikom nwere nwunye na-akwa iko, na ndị ikom na-eji ndị ikom ibe ha akwa iko, <verse eid="1CO 6:9"/><verse number="10" style="v" sid="1CO 6:10"/>ndị niile na-ezu ohi, ndị anya ukwu, ndị na-aṅụbiga mmanya oke, ndị nkwutọ, maọbụ ndị na-apụnara mmadụ ihe ha nwere, agaghị eketa oke nʼalaeze Chineke. <verse eid="1CO 6:10"/><verse number="11" style="v" sid="1CO 6:11"/>Na mbụ, ụfọdụ nʼime unu na-ebi ndụ dị otu a. Ma ugbu a, a sachapụla mmehie unu, doo unu nsọ nye Chineke. Ọ bụkwa site nʼaha Onyenwe anyị Jisọs Kraịst na nʼime Mmụọ nke Chineke anyị ka a gụrụ unu ka ndị ezi omume.<verse eid="1CO 6:11"/></para>
  <para style="s1">Mmehie ịkwa iko</para>
  <para style="p">
    <verse number="12" style="v" sid="1CO 6:12"/>Ị na-asị, “Enwere m ike ime ihe niile m maara na m kwesiri ime,” ma ọ bụghị ihe niile ga-abara m uru. “Enwere m ike ime ihe niile m maara ziri ezi,” ma a gaghị ekwe ka ihe ọbụla na-achị m. <verse eid="1CO 6:12"/><verse number="13" style="v" sid="1CO 6:13"/>Unu na-asị, “E mere ihe oriri maka afọ, meekwa afọ maka ihe oriri, ma Chineke ga-emebi ma afọ ma ihe oriri.” Ekeghị ahụ anyị maka ịkwa iko, kama o mere ya maka Onyenwe anyị, Onyenwe anyị dịkwa maka ahụ anyị. <verse eid="1CO 6:13"/><verse number="14" style="v" sid="1CO 6:14"/>Chineke mere ka Onyenwe anyị site nʼọnwụ bilie, ọ ga-ejikwa ike ya mee ka anyị si nʼọnwụ bilie. <verse eid="1CO 6:14"/><verse number="15" style="v" sid="1CO 6:15"/>Ọ bụ na unu amataghị na ahụ unu bụ akụkụ ahụ Kraịst? Ọ dị mma na m ga-eji ahụ Kraịst mee ka e jikọtaa ya na ahụ nwanyị akwụna? Tụfiaa! <verse eid="1CO 6:15"/><verse number="16" style="v" sid="1CO 6:16"/>Ọ bụ na unu amataghị na onye ya na nwanyị akwụna na-enwe mmekọrịta, ya na nwanyị ahụ bụ otu ahụ? Nʼihi na e kwuru, “Ha abụọ ga-abụ otu anụ ahụ.”<note caller="+" style="f"><char style="fr" closed="false">6:16 </char><char style="ft" closed="false"><char style="xt"><ref loc="GEN 2:24">Jen 2:24</ref></char></char></note> <verse eid="1CO 6:16"/><verse number="17" style="v" sid="1CO 6:17"/>Ma onye ọbụla e jikọtara ya na Onyenwe anyị, ya na onye ahụ ga-abụ otu nʼime mmụọ.<verse eid="1CO 6:17"/></para>
  <para style="p">
    <verse number="18" style="v" sid="1CO 6:18"/>Gbaaranụ mmehie ịkwa iko ọsọ. Ọ dịghị mmehie ọzọ na-emetụta anụ ahụ mmadụ dịka mmehie ịkwa iko. Ọ bụ mmehie mmadụ na-eme megide anụ ahụ ya. <verse eid="1CO 6:18"/><verse number="19" style="v" sid="1CO 6:19"/>Ọ bụ na unu amataghị na ahụ unu bụ ụlọnsọ nke Mmụọ Nsọ ahụ Chineke nyere unu, onye bi nʼime unu? Anụ ahụ unu abụkwaghị nke unu onwe unu, kama unu bụ nke Chineke. <verse eid="1CO 6:19"/><verse number="20" style="v" sid="1CO 6:20"/>E jiri oke ọnụahịa zọpụta unu. Ya mere jirinụ anụ ahụ unu nye Chineke otuto.<verse eid="1CO 6:20"/></para>
  <chapter eid="1CO 6"/>
  <chapter number="7" style="c" sid="1CO 7"/>
  <para style="s1">Ajụjụ banyere ọlụlụ dị na nwunye</para>
  <para style="p">
    <verse number="1" style="v" sid="1CO 7:1"/>Ugbu a, okwu banyere ihe unu dere nʼakwụkwọ: “Ọ dị mma ka nwoke ghara ịmetụ nwanyị aka.” <verse eid="1CO 7:1"/><verse number="2" style="v" sid="1CO 7:2"/>Ma nʼihi ọtụtụ ihe omume banyere ịkwa iko, ka nwoke ọbụla nwee nwunye nke aka ya, nwanyị ọbụla di nke aka ya. <verse eid="1CO 7:2"/><verse number="3" style="v" sid="1CO 7:3"/>Ka nwoke ọbụla jisie ike na-akwụ nwunye ya ụgwọ mmekọ o ji ya. Nwanyị ọbụla ga-emekwara di ya otu aka ahụ. <verse eid="1CO 7:3"/><verse number="4" style="v" sid="1CO 7:4"/>Nʼihi na nwanyị ọbụla lụrụ di adịghịkwa achị ahụ ya, kama ọ bụ di ya na-achị ya. Otu aka ahụ, di anakwaghị achị ahụ ya, kama ọ bụ nwunye ya na-achị ya. <verse eid="1CO 7:4"/><verse number="5" style="v" sid="1CO 7:5"/>Ka di na nwunye hapụ igbochi ibe ha mmekọrịta nke anụ ahụ ruuru ha. Karịakwa maọbụ na mkpebi ha nwere nʼetiti onwe ha ịnọrọ iche nwa oge nta nʼihi inyefe onwe ha ikpe ekpere. Mgbe oge a gasịrị, ha ga-agakwa nʼihu na mmekọrịta ha, ka e site otu a hapụ inye ekwensu ohere ịnwa ha ọnwụnwa nʼihi enweghị ike ha ijide onwe ha aka. <verse eid="1CO 7:5"/><verse number="6" style="v" sid="1CO 7:6"/>Anaghị m enye nke a dị ka iwu, kama ọ bụ alo ka m na-atụnyere unu. <verse eid="1CO 7:6"/><verse number="7" style="v" sid="1CO 7:7"/>Asị m kwuo, aga m asị na ọ ga-aka mma ka mmadụ niile nọrọ dị ka m. Ma onye ọbụla nwere onyinye nke Chineke nyere ya. O nyere otu onye nke a, onye ọzọ nke ọzọ.<verse eid="1CO 7:7"/></para>
  <para style="p">
    <verse number="8" style="v" sid="1CO 7:8"/>Ma ana m agwa ndị na-anọghị nʼọnọdụ di na nwunye na ndị di ha nwụrụ anwụ, na ọ ka mma ka ha nọdụ na-alụghị di maọbụ nwunye, dịka m onwe m nọ. <verse eid="1CO 7:8"/><verse number="9" style="v" sid="1CO 7:9"/>Ma ọ bụrụ na ha apụghị ijide onwe ha, ha gaa chọrọ di maọbụ nwunye lụọ. Ọ ka mma ịlụ di maọbụ nwunye, karịa mmadụ ịgba ara site nʼagụụ nke anụ ahụ.<verse eid="1CO 7:9"/></para>
  <para style="p">
    <verse number="10" style="v" sid="1CO 7:10"/>Ugbu a, unu ndị nwere di na ndị nwere nwunye niile, enwere m iwu m na-enye unu. (O sighị nʼaka m, kama o si nʼaka Onyenwe anyị): O kwesighị ka nwanyị ọbụla hapụ di ya. <verse eid="1CO 7:10"/><verse number="11" style="v" sid="1CO 7:11"/>A sịkwa na ọ hapụ di ya, ya nọọrọ onwe ya, maọbụ ya laghachikwuru di ya. Ka nwoke ọbụla gharakwa ịgba nwunye ya alụkwaghị m.<verse eid="1CO 7:11"/></para>
  <para style="p">
    <verse number="12" style="v" sid="1CO 7:12"/>Ma ana m agwa mmadụ ndị ọzọ (nke a abụghị iwu nke Onyenwe anyị nyere). Ọ bụrụ na nwanna alụọ nwanyị nke na-ekweghị ekwe, ya achụpụla ya ma ọ bụrụ na nwanyị ahụ achọọ ịnọgide dịka nwunye ya. <verse eid="1CO 7:12"/><verse number="13" style="v" sid="1CO 7:13"/>Ọ bụrụkwa na nwanyị kwere ekwe alụọ di nke na-ekweghị ekwe, ya agbarala di ya alụkwaghị m, ma ọ bụrụ na di ya chọrọ ịnọgide dịka di ya. <verse eid="1CO 7:13"/><verse number="14" style="v" sid="1CO 7:14"/>Nʼihi na edoola di ahụ na-ekweghị ekwe nsọ site na nwunye ya, otu a kwa a na-edokwa nwunye ahụ na-ekweghị ekwe nsọ site na di ya, bụ onye kwere ekwe. Ọ bụrụ na ọ dịghị otu a, ụmụ unu ga-abụ ndị na-adịghị ọcha. Ma otu ọ dị, ha dị nsọ.<verse eid="1CO 7:14"/></para>
  <para style="p">
    <verse number="15" style="v" sid="1CO 7:15"/>Ma ọ bụrụ na onye ahụ nke na-ekweghị ekwe ekewapụ onwe ya, ya dịrị otu ahụ, nke a emeghị ka nwanna anyị nwoke maọbụ nwanna anyị nwanyị bụrụ ohu nʼọnọdụ dị otu a, nʼihi na Chineke kpọrọ anyị ka anyị bie ndụ udo. <verse eid="1CO 7:15"/><verse number="16" style="v" sid="1CO 7:16"/>Gị nwunye, ị mara maọbụ gị ga-azọpụta di gị? Ma, gị bụ di, si aṅa mara maọbụ gị ga-azọpụta nwunye gị?<verse eid="1CO 7:16"/></para>
  <para style="s1">Ọnọdụ mmadụ</para>
  <para style="p">
    <verse number="17" style="v" sid="1CO 7:17"/>Ka onye ọbụla bie ndụ ya dịka amara Onyenwe anyị nyere ya si dị, nakwa nʼọnọdụ nke Chineke kpọrọ ya. Nke a bụ iwu m na-enye nʼụlọ chọọchị niile. <verse eid="1CO 7:17"/><verse number="18" style="v" sid="1CO 7:18"/>Akpọrọ onye ọbụla mgbe e biri ya ugwu? Ya achọla iwepụ akara obibi ugwu ya. Ka onye a na-ebighị ugwu tupu ọkpụkpọ ya hapụ inye onwe ya nsogbu ịchọ ụzọ a ga-esi bie ya ugwu. <verse eid="1CO 7:18"/><verse number="19" style="v" sid="1CO 7:19"/>Nʼihi na ọ dịghị mkpa ma e biri gị ugwu ma e bighị gị ugwu. Ihe kachasị mkpa bụ idebe iwu Chineke. <verse eid="1CO 7:19"/><verse number="20" style="v" sid="1CO 7:20"/>Ka onye ọbụla nọgide dịka ọ dị mgbe a kpọrọ ya.<verse eid="1CO 7:20"/></para>
  <para style="p">
    <verse number="21" style="v" sid="1CO 7:21"/>Ị bụ ohu mgbe a kpọrọ gị? Echegbula onwe gị nʼihi ya. Kama ọ bụrụ na ọ dị ụzọ ị pụrụ isi nwere onwe gị, were ohere ahụ mee ihe ugbu a. <verse eid="1CO 7:21"/><verse number="22" style="v" sid="1CO 7:22"/>Nʼihi na onye ọbụla Onyenwe anyị Chineke kpọrọ mgbe o bụ ohu, aghọọla onye nweere onwe ya nʼime Onyenwe anyị. Otu aka ahụ, onye nwerela onwe ya mgbe Onyenwe anyị kpọrọ ya aghọọla ohu nke Kraịst. <verse eid="1CO 7:22"/><verse number="23" style="v" sid="1CO 7:23"/>Akwụọla ụgwọ isi unu, unu abụkwala ohu mmadụ ọzọ. <verse eid="1CO 7:23"/><verse number="24" style="v" sid="1CO 7:24"/>Ụmụnna m, nʼọnọdụ ọbụla mmadụ nọ mgbe a kpọrọ ya, ya nọgidesie ike nʼime Chineke.<verse eid="1CO 7:24"/></para>
  <para style="s1">Ndị na-alụbeghị di</para>
  <para style="p">
    <verse number="25" style="v" sid="1CO 7:25"/>Ihe banyere ụmụ agbọghọ na-amaghị nwoke. Enweghị m iwu ọbụla site nʼaka Onyenwe anyị banyere ajụjụ a, ma aga m ekwu uche nke aka m dịka onye sitere nʼebere nke Onyenwe anyị kwesiri ntụkwasị obi. <verse eid="1CO 7:25"/><verse number="26" style="v" sid="1CO 7:26"/>Echere m na ọ ka mma ugbu a, nʼihi nsogbu nke na-abịanụ ka onye ọbụla nọdụrụ onwe ya dịka o siri nọrọ ugbu a. <verse eid="1CO 7:26"/><verse number="27" style="v" sid="1CO 7:27"/>Ị lụọla nwanyị? Achọla nkewa. Ọ bụ na ị lụbeghị nwanyị? Ejela ịchọ onye ị ga-alụ. <verse eid="1CO 7:27"/><verse number="28" style="v" sid="1CO 7:28"/>Ma ọ bụrụ na i kpebie nʼobi gị ịlụ nwunye, i meghị mmehie ọbụla; ọ bụrụkwa na nwaagbọghọ ekpebie na ọ ga-alụ di, o meghị mmehie. Ndị lụrụ di na nwunye ga-enwe ọtụtụ nsogbu nʼime ụwa. Ọ ga-amasị m igbochiri unu nsogbu ndị ahụ.<verse eid="1CO 7:28"/></para>
  <para style="p">
    <verse number="29" style="v" sid="1CO 7:29"/>Ihe unu kwesiri ịma, ụmụnna, bụ na oge anyị nwere fọdụrụ naanị ntakịrị, site ugbu a gaa nʼihu ndị nwere nwunye ga-adị ndụ ha dịka ndị na-enweghị. <verse eid="1CO 7:29"/><verse number="30" style="v" sid="1CO 7:30"/>Ka ndị na-akwa akwa bie ndụ dịka ndị ihe anaghị ewute, ka ndị na-achị ọchị dịrị ka ndị obi na-adịghị atọ ụtọ. Ka ndị na-azụ ahịa dịrị dịka ndị na-enweghị ngwa ahịa ọbụla. <verse eid="1CO 7:30"/><verse number="31" style="v" sid="1CO 7:31"/>Ka ndị na-etinye oge nʼihe ụtọ nke ụwa hapụ ibi ndụ ịchọ iritecha ihe niile dị nʼụwa nʼuru. Nʼihi na ụwa, otu ọ dị ugbu a, bụ ihe na-agabiga agabiga.<verse eid="1CO 7:31"/></para>
  <para style="p">
    <verse number="32" style="v" sid="1CO 7:32"/>Unu emela ihe ga-ewetara unu oke echiche. Nwoke na-alụbeghị nwanyị nwere ohere iji oge ya niile rụọra Onyenwe anyị ọrụ. O nwekwara ohere ịgbalịsị ike ime ihe ga-atọ Onyenwe anyị ụtọ. <verse eid="1CO 7:32"/><verse number="33" style="v" sid="1CO 7:33"/>Ma nwoke nwere nwunye na-echegbu onwe ya banyere ihe igbo mkpa nke ụwa a, otu ọ ga-esi mee ihe ga-atọ nwunye ya ụtọ. <verse eid="1CO 7:33"/><verse number="34" style="v" sid="1CO 7:34"/>Ọ na-enwekwa obi abụọ nʼihe ọbụla ọ chọrọ ime. Otu a ka ọ dịkwa nye nwaagbọghọ na-alụbeghị di maọbụ onye nke na-amabeghị nwoke, nchegbu ya bụ banyere ihe nke Onyenwe anyị. Ọchịchọ ya bụ ka ọ dị nsọ nʼanụ ahụ ya na nʼime mmụọ ya. Ma nwanyị nwere di na-echegbu onwe ya banyere ihe nke ụwa a, otu ọ ga-esi mee ihe ga-atọ di ya ụtọ. <verse eid="1CO 7:34"/><verse number="35" style="v" sid="1CO 7:35"/>Ana m ekwu ihe ndị a maka ọ dị mma nke unu onwe unu, ọ bụghị ịgbalị igbochi unu, kama ọ bụ ka unu nwee ike bie ndụ unu nʼụzọ kwesiri ekwesi, werekwa ịhụnanya zuruoke rụọra Onyenwe anyị ọrụ.<verse eid="1CO 7:35"/></para>
  <para style="p">
    <verse number="36" style="v" sid="1CO 7:36"/>Ọ bụrụ na nwoke ọbụla enweghị ike ijide onwe ya nʼihi agụụ mmekọrịta nke nwoke na nwanyị na-agụ ya nʼebe nwaagbọghọ ya na ya kpebiri ịlụ nọ, ya mee ihe ọ na-achọ, o meghị mmehie ọbụla, ha lụọ di na nwunye. <verse eid="1CO 7:36"/><verse number="37" style="v" sid="1CO 7:37"/>Ma ọ bụrụ na onye ọbụla ekpebie nʼobi ya, ma nwee ike ijide onwe ya, ka o si nʼenweghị mmanye ọbụla idebe nwaagbọghọ e kwuru na ọ ga-alụ na-enweghị mmekọ ọbụla, ọ bụ ihe dị mma ka o mere. <verse eid="1CO 7:37"/><verse number="38" style="v" sid="1CO 7:38"/>Ya mere, onye ahụ lụrụ nwaagbọghọ o kwuru na ọ ga-alụ mere nke ọma, ma onye kpebikwara na ọ gaghị alụ mekwara nke ọma karịa.<verse eid="1CO 7:38"/></para>
  <para style="p">
    <verse number="39" style="v" sid="1CO 7:39"/>Njikọta e jikọtara nwunye na di ya na-adị ire naanị mgbe di nwanyị dị ndụ. Ọ bụrụ na di ya anwụọ o nwere ike ịlụ di ọzọ, ma ọ lụọ ya nʼime Onyenwe anyị. <verse eid="1CO 7:39"/><verse number="40" style="v" sid="1CO 7:40"/>Nʼuche m, ọ ga-enwe ọṅụ nʼobi ya karịa ma ọ bụrụ na ọ lụghị di ọzọ. Ana m echekwa na mụ onwe m nwekwara Mmụọ nke Chineke.<note caller="+" style="f"><char style="fr" closed="false">7:40 </char><char style="ft" closed="false">Ndụmọdụ ndị a m nyere unu si na Mmụọ nke Chineke.</char></note><verse eid="1CO 7:40"/></para>
  <chapter eid="1CO 7"/>
  <chapter number="8" style="c" sid="1CO 8"/>
  <para style="s1">Anụ e ji chụọrọ arụsị aja</para>
  <para style="p">
    <verse number="1" style="v" sid="1CO 8:1"/>Ugbu a, nʼokwu banyere nri a chụrụ nʼaja nye arụsị, anyị ma na onye ọbụla nwere amamihe. Amamihe na-afụli mmadụ elu mee ka ọ nyaa isi. Ma ịhụnanya na-ewuli elu. <verse eid="1CO 8:1"/><verse number="2" style="v" sid="1CO 8:2"/>Ọ bụrụ na ọ dị onye sị na ya maara ihe niile, onye ahụ amatabeghị ihe o kwesiri ịmata. <verse eid="1CO 8:2"/><verse number="3" style="v" sid="1CO 8:3"/>Ma onye ahụ hụrụ Chineke nʼanya bụ onye ọ maara.<verse eid="1CO 8:3"/></para>
  <para style="p">
    <verse number="4" style="v" sid="1CO 8:4"/>Ya mere, ihe banyere nri a chụrụ nʼaja nye arụsị, anyị maara na “Arụsị abụghị ihe ọbụla nʼụwa”, matakwa na “Chi ọzọ adịghị ma ọ bụghị otu Chineke.” <verse eid="1CO 8:4"/><verse number="5" style="v" sid="1CO 8:5"/>A sịkwa na arụsị a na-akpọ chi dị, ma ha nọ nʼeluigwe maọbụ nʼụwa (nʼezie ọtụtụ “chi” na “ndị nwe mmadụ” dị otu a dị). <verse eid="1CO 8:5"/><verse number="6" style="v" sid="1CO 8:6"/>Ma nʼebe anyị nọ, anyị maara na ọ bụ naanị otu Chineke dị, onye bụ Nna, onye kere ihe niile, na onye anyị na-adị ndụ nʼihi ya. Ọ bụkwa naanị otu Onyenwe anyị ka anyị nwere, onye bụ Jisọs Kraịst, onye e sitere nʼaka ya kee ihe niile, onye na-enyekwa anyị ndụ.<verse eid="1CO 8:6"/></para>
  <para style="p">
    <verse number="7" style="v" sid="1CO 8:7"/>Ma otu ọ dị, ọ bụghị onye ọbụla nwere ihe ọmụma a. Ụfọdụ nʼime ndụ ha niile, ha na-ele arụsị anya dịka chi dị ndụ. Ha na-echekwa na ihe ọbụla e ji chụọrọ arụsị aja, na ọ bụ chi dị ndụ ka e ji ya chụọrọ aja. Nʼihi nke a, mgbe ọbụla ha riri ihe e ji chụọ aja nye arụsị, ọ na-ewute mmụọ ha nke ukwuu nʼihi na akọnuche ha esighị ike, ọ na-emerụkwa ya. <verse eid="1CO 8:7"/><verse number="8" style="v" sid="1CO 8:8"/>Ma ọ bụghị nri ga-eme ka anyị na Chineke dị na mma. Ma anyị riri ma anyị erighị, ọ dịghị ihe ọhụrụ anyị ga-enweta. Ọ dịkwaghị ihe na-efunarị anyị.<verse eid="1CO 8:8"/></para>
  <para style="p">
    <verse number="9" style="v" sid="1CO 8:9"/>Ma lezienụ anya, otu o si dị, ka ike unu nwere ime ihe ọbụla dị unu mma, ghara ịghọ ihe ịsọ ngọngọ dịrị ndị na-adịghị ike nʼokwukwe ha. <verse eid="1CO 8:9"/><verse number="10" style="v" sid="1CO 8:10"/>Nʼihi na ọ bụrụ na ndị ọzọ ahụ gị, gị onye nwere akọnuche, ka ị nọ, na-eri nri nʼụlọ arụsị, ọ bụ na ha agaghị eche na ha bụ ndị okwukwe ha na-esighị ike, ga-enwe obi ike soro gị rie nri a gọrọ arụsị? <verse eid="1CO 8:10"/><verse number="11" style="v" sid="1CO 8:11"/>Nʼụzọ dị otu a, ndị kwere ekwe na-adịghị ike, ndị Kraịst nwụrụ nʼihi ha, na-esite nʼihe mmụta gị laa nʼiyi. <verse eid="1CO 8:11"/><verse number="12" style="v" sid="1CO 8:12"/>Cheta na ọ bụ mmehie i mere megide Kraịst, mgbe unu na-emegide mmụọ nwanne gị nʼime Kraịst, nʼihi nʼakọnuche ha esighị ike. <verse eid="1CO 8:12"/><verse number="13" style="v" sid="1CO 8:13"/>Nʼihi nke a, ọ bụrụ na ihe oriri ga-eme ka nwanna m mee mmehie, agaghị m eri anụ ọzọ, ka m ghara ime ka nwanna m maa nʼọnya.<verse eid="1CO 8:13"/></para>
  <chapter eid="1CO 8"/>
  <chapter number="9" style="c" sid="1CO 9"/>
  <para style="s1">Pọl mere onwe ya ihe ịmaatụ</para>
  <para style="p">
    <verse number="1" style="v" sid="1CO 9:1"/>Abụghị m onye nwe onwe ya? Abụghị m onyeozi Kraịst? Ọ bụ na m ahụghị Jisọs Onyenwe anyị? Unu abụghị ihe ngosipụta ọrụ m rụrụ nʼime Onyenwe anyị? <verse eid="1CO 9:1"/><verse number="2" style="v" sid="1CO 9:2"/>Ọ bụrụ na m abụghị onyeozi nʼebe ndị ọzọ nọ, nʼebe unu nọ, abụ m onyeozi nʼeziokwu nʼihi na unu bụ akara nke ọrụ onyeozi m nʼime Onyenwe anyị.<verse eid="1CO 9:2"/></para>
  <para style="p">
    <verse number="3" style="v" sid="1CO 9:3"/>Ihe ngọpụ m nye ndị ahụ na-enyocha m bụ nke a. <verse eid="1CO 9:3"/><verse number="4" style="v" sid="1CO 9:4"/>Ọ bụ na anyị enweghị ike iri ihe oriri na ịṅụ ihe ọṅụṅụ? <verse eid="1CO 9:4"/><verse number="5" style="v" sid="1CO 9:5"/>Ọ bụ na anyị enweghị ike iduru nwunye onye bụ onye kwere ekwe gaa ebe ọbụla anyị na-aga dịka ndị ozi ọzọ na-eme, na dịka ụmụnne Onyenwe anyị na Sefas na-emekwa? <verse eid="1CO 9:5"/><verse number="6" style="v" sid="1CO 9:6"/>Ọ ga-abụ naanị mụ na Banabas bụ ndị na-enweghị ike ịhapụ ịrụ ọrụ maka ihe anyị ga na-eri?<verse eid="1CO 9:6"/></para>
  <para style="p">
    <verse number="7" style="v" sid="1CO 9:7"/>Olee onye agha unu maara nke na-esi nʼakpa ya akwụ onwe ya ụgwọ ọnwa? Ka ọ dị onye ọrụ ubi vaịnị unu maara nke na-adịghị eri mkpụrụ e si nʼubi ahụ weta? Olee onye ọzụzụ atụrụ unu maara nke na-adịghị aṅụ mmiri ara e si nʼigwe atụrụ ọ na-azụ apịpụta? <verse eid="1CO 9:7"/><verse number="8" style="v" sid="1CO 9:8"/>Anaghị m ekwu ihe a nʼihi na ha bụ ihe na-eme ụbọchị niile nʼetiti ndị mmadụ? Akwụkwọ iwu, o kwukwaghị otu ihe ahụ? <verse eid="1CO 9:8"/><verse number="9" style="v" sid="1CO 9:9"/>Nʼihi na e dere ya nʼiwu nke Mosis, “Ekechila ọnụ ehi mgbe ọ na-azọcha mkpụrụ ọka.”<note caller="+" style="f"><char style="fr" closed="false">9:9 </char><char style="ft" closed="false"><char style="xt"><ref loc="DEU 25:4">Dit 25:4</ref></char></char></note> Unu chere na ọ bụ naanị ehi ka Chineke bu nʼobi kwuo okwu a? <verse eid="1CO 9:9"/><verse number="10" style="v" sid="1CO 9:10"/>E, nʼihi anyị ka eji dee ya nʼakwụkwọ. Nʼezie, e dere ihe ndị a nʼihi anyị, nʼihi na onye rụrụ ọrụ nʼubi na onye na-azọcha mkpụrụ dị nʼubi ahụ, na-eme nke a nʼolileanya na o kwesiri iketa oke site na mkpụrụ e si nʼubi ahụ weta. <verse eid="1CO 9:10"/><verse number="11" style="v" sid="1CO 9:11"/>Mkpụrụ anyị kụrụ nʼime obi unu bụ mkpụrụ nke mmụọ. Ọ ga-abụ ihe ọjọọ ma anyị sị unu nyetụ anyị ụfọdụ nʼime akụnụba unu? <verse eid="1CO 9:11"/><verse number="12" style="v" sid="1CO 9:12"/>Ọ bụrụ na ndị ọzọ kwesiri iketa uru dị otu a nʼahụ unu, ọ bụ na anyị ekwesighị iketa karịa?</para>
  <para style="p" vid="1CO 9:12">Ma ọ dịbeghị mgbe anyị rịọrọ unu ihe ọbụla, kama anyị na-agbalịsị ike ịhụ na ọ dịghị ihe ga-egbochi unu iji ezi obi na-ege ntị nʼoziọma Kraịst nke anyị wetara.<verse eid="1CO 9:12"/></para>
  <para style="p">
    <verse number="13" style="v" sid="1CO 9:13"/>Ọ bụ na unu amataghị na ndị na-arụ ọrụ nʼụlọnsọ ukwu na-esi nʼụlọnsọ ahụ na-eweta ihe ha na-eri? Ndị na-agbakwa odibo nʼebe ịchụ aja na-eketakwa oke nʼihe eji chụọ aja? <verse eid="1CO 9:13"/><verse number="14" style="v" sid="1CO 9:14"/>Nʼotu aka ahụ kwa, Onyenwe anyị ekwuola na ndị niile na-ekwusa oziọma ya ga-esi nʼoziọma eweta nri ha ga-eri dị ndụ.<verse eid="1CO 9:14"/></para>
  <para style="p">
    <verse number="15" style="v" sid="1CO 9:15"/>Ma o nweghị mgbe m jirila ike ndị a m nwere irite uru nʼọrụ m nara ndị mmadụ ihe. Anaghị m ede nke a nʼakwụkwọ ka a na-ebutere m ihe onyinye. Nʼihi na ọ kaara m mma ka m nwụọ kama m ga-ekwe ka onye ọbụla mee ka ịnya isi m bụrụ ihe efu nʼihi ihe onyinye. <verse eid="1CO 9:15"/><verse number="16" style="v" sid="1CO 9:16"/>Anaghị anya isi nʼihi na ana m ezisa oziọma, maka na nke ahụ bụ ọrụ e nyere m nʼiwu ka m rụọ. Ahụhụ dịịrị m ma ọ bụrụ na m ezisaghị oziọma. <verse eid="1CO 9:16"/><verse number="17" style="v" sid="1CO 9:17"/>A sị na m ji aka m họpụta onwe m ịrụ ọrụ a, agaara m enwe ụgwọ ọrụ, ma na ọ bụrụ na o sighị nʼuche aka m, unu mara na-ahanyere m ya nʼaka. <verse eid="1CO 9:17"/><verse number="18" style="v" sid="1CO 9:18"/>Gịnị bụ ụgwọ ọrụ m? Ụgwọ ọrụ m bụ ọṅụ m na-enwe site nʼizisa oziọma a, na-anaghị onye ọbụla ụgwọ ọrụ ọbụla, maọbụ ihe ruru m dịka onye na-ezisa oziọma ahụ.<verse eid="1CO 9:18"/></para>
  <para style="s1">Pọl ji inwe onwe ya jee ozi</para>
  <para style="p">
    <verse number="19" style="v" sid="1CO 9:19"/>Ọ bụ ezie na-abụghị m ohu onye ọbụla, ma emeela m onwe m ohu nye mmadụ niile ka m nwee ike site nʼụzọ dị otu a rite ọtụtụ mkpụrụobi nʼuru nye Kraịst. <verse eid="1CO 9:19"/><verse number="20" style="v" sid="1CO 9:20"/>Nʼebe ndị Juu nọọ, ana m eme dịka onye Juu, ka m nwee ike rite ndị Juu nʼuru. Nʼetiti ndị nọ nʼokpuru iwu, ana m emekwa dịka otu nʼime ndị nọ nʼokpuru iwu (nʼagbanyeghị na mụ onwe m anọghị nʼokpuru iwu), ka m si otu a nwee ike rite ndị nọ nʼokpuru iwu nʼuru. <verse eid="1CO 9:20"/><verse number="21" style="v" sid="1CO 9:21"/>Nʼebe ndị na-anọghị nʼokpuru iwu nọ, emere m onwe m ka onye na-anọghị nʼokpuru iwu (ma nke a apụtaghị na m na-akwụsị ime ihe iwu Chineke na-achọ. Ana m emekwa dịka onye nọ nʼokpuru iwu Kraịst), ka m nwee ike rite ndị na-anọghị nʼokpuru iwu nʼuru. <verse eid="1CO 9:21"/><verse number="22" style="v" sid="1CO 9:22"/>Nʼebe ndị na-adịghị ike nọ, ana m emekwa dịka ha, ka m nwee ike rite ndị na-adịghị ike nʼuru. Otu ọbụla mmadụ si dịrị, ana m agbalị chọọ ụzọ m ga-esi mee ka ọ nabata m, ka m nwee ike site nʼụzọ niile ọbụla zọpụta ụfọdụ. <verse eid="1CO 9:22"/><verse number="23" style="v" sid="1CO 9:23"/>Ana m eme ihe ndị a niile nʼihi oziọma, ma ka m nwekwa ike keta oke na ngọzị ya.<verse eid="1CO 9:23"/></para>
  <para style="s1">Mkpa ọ dị mmadụ ịkwanyere onwe ya ugwu</para>
  <para style="p">
    <verse number="24" style="v" sid="1CO 9:24"/>Unu amataghị na mgbe ọtụtụ mmadụ na-agba ọsọ ịsọ mpi, ọ bụ naanị otu onye na-enwe ihe onyinye nke mbụ? Ya mere, gbasienụ ọsọ ike, ka unu nweta onyinye ahụ. <verse eid="1CO 9:24"/><verse number="25" style="v" sid="1CO 9:25"/>Ndị na-ejikere ịgba ọsọ maọbụ egwuregwu ọzọ na-enwe ntachiobi nʼọtụtụ ahụhụ nke ya na ọzụzụ so. Ha na-azụ onwe ha naanị ka ha nweta okpueze okoko osisi na-emebi emebi. Ma ọsọ anyị na-agba bụ ka anyị nweta okpueze nke na-apụghị imebi emebi. <verse eid="1CO 9:25"/><verse number="26" style="v" sid="1CO 9:26"/>Ọ bụ nke a mere m ji na-agba ọsọ a na-eleghị anya nʼazụ, maọbụ kụọ ọkpọ dịka m na-akụ ifufe. <verse eid="1CO 9:26"/><verse number="27" style="v" sid="1CO 9:27"/>Ma ana m azụ ahụ m, na-enye ya ahụhụ mee ya ka ọ bụrụ ohu, ka mụ onwe m ghara ị bụ onye a jụrụ ajụ mgbe m kwusasịrị oziọma nye ndị ọzọ.<verse eid="1CO 9:27"/></para>
  <chapter eid="1CO 9"/>
  <chapter number="10" style="c" sid="1CO 10"/>
  <para style="s1">Ịdọ aka na ntị banyere ime mmehie</para>
  <para style="p">
    <verse number="1" style="v" sid="1CO 10:1"/>Ụmụnna m, achọghị m ka unu chefuo ihe mere nna nna anyị ha mgbe ha jere ije nʼime ọzara. O ji igwe ojii duo ha. O mekwara ka ha si nʼetiti Osimiri Uhie gafee. <verse eid="1CO 10:1"/><verse number="2" style="v" sid="1CO 10:2"/>Nʼime igwe ojii ahụ, na nʼime osimiri ahụ e tinyere ha niile na baptizim, dịka ndị na-eso ụzọ Mosis. <verse eid="1CO 10:2"/><verse number="3" style="v" sid="1CO 10:3"/>Ha niile rikwara ihe oriri nke mmụọ ahụ. <verse eid="1CO 10:3"/><verse number="4" style="v" sid="1CO 10:4"/>Ha ṅụkwara mmiri mmụọ ahụ, mmiri sitere nʼoke nkume mmụọ ahụ, nke na-eso ha. Oke nkume ahụ bụ Kraịst nʼonwe ya. <verse eid="1CO 10:4"/><verse number="5" style="v" sid="1CO 10:5"/>Nʼihe ndị a niile, omume ha amasịghị Chineke. Nʼihi nke a, ọ lara ha nʼiyi nʼime ọzara.<verse eid="1CO 10:5"/></para>
  <para style="p">
    <verse number="6" style="v" sid="1CO 10:6"/>Ugbu a, ihe ndị a niile bụkwa ihe ịdọ aka na ntị nye anyị, ka anyị hapụ ịbụ ndị agụụ ime ihe ọjọọ na-agụ dịka ha. <verse eid="1CO 10:6"/><verse number="7" style="v" sid="1CO 10:7"/>Unu abụla ndị na-ekpere arụsị dịka ụfọdụ ha mere. Dịka e dere ya, “Ndị a nọdụrụ ala iri ihe na ịṅụ ihe ọṅụṅụ, biliekwa ọtọ gwurie egwu ime onwe ha obi ụtọ.”<note caller="+" style="f"><char style="fr" closed="false">10:7 </char><char style="ft" closed="false"><char style="xt"><ref loc="EXO 32:6">Ọpụ 32:6</ref></char></char></note> <verse eid="1CO 10:7"/><verse number="8" style="v" sid="1CO 10:8"/>Ka anyị ghara ịkwa iko dịka ụfọdụ nʼime ha mere, iri puku mmadụ abụọ na atọ nʼime ha nwụọ nʼotu ụbọchị. <verse eid="1CO 10:8"/><verse number="9" style="v" sid="1CO 10:9"/>Ka anyị hapụ ịnwa Kraịst ọnwụnwa dịka ụfọdụ nʼime ha si nwaa Chineke. E mere ka agwọ tagbusie ha. <verse eid="1CO 10:9"/><verse number="10" style="v" sid="1CO 10:10"/>Ka anyị hapụkwa itamu ntamu dịka ụfọdụ ha mere ma bụrụ ndị Mmụọ ozi ọnwụ tigburu.<verse eid="1CO 10:10"/></para>
  <para style="p">
    <verse number="11" style="v" sid="1CO 10:11"/>Ihe ndị a niile dakwasịrị ha ka ọ bụrụ ihe ilere anya nye anyị. E dekwara ha nʼakwụkwọ ka ha bụrụ anyị ihe ịdọ aka na ntị nʼihi na anyị bi nʼoge a mgbe ọgwụgwụ ihe niile dị nso. <verse eid="1CO 10:11"/><verse number="12" style="v" sid="1CO 10:12"/>Ya mere, ọ bụrụ na ị na-eche na ị guzosiri ike, lezie anya ka ị ghara ịda. <verse eid="1CO 10:12"/><verse number="13" style="v" sid="1CO 10:13"/>O nweghị ọnwụnwa ọbụla nwara unu nke abịakwutebeghị mmadụ. Chineke kwesiri ntụkwasị obi, ọ gaghị ekwe ka a nwaa unu karịa ike unu. Kama mgbe a na-anwa unu, ọ ga-enye unu ike imeri ọnwụnwa ma gosikwa unu ụzọ mgbapụ nʼime ya.<verse eid="1CO 10:13"/></para>
  <para style="s1">Oriri arụsị na Oriri nke Onyenwe anyị<note caller="+" style="f"><char style="fr" closed="false">10:14 </char><char style="ft" closed="false">Ụfọdụ na-akpọ ya Oriri nsọ.</char></note></para>
  <para style="p">
    <verse number="14" style="v" sid="1CO 10:14"/>Ya mere, ndị enyi m hụrụ nʼanya, gbaaranụ ikpere arụsị ọsọ. <verse eid="1CO 10:14"/><verse number="15" style="v" sid="1CO 10:15"/>Ana m agwa ndị nwere uche okwu, unu onwe unu tulenụ ihe m na-ekwu. <verse eid="1CO 10:15"/><verse number="16" style="v" sid="1CO 10:16"/>Iko ngọzị ahụ nke anyị na-agọzi, ọ bụghị iketa oke site nʼọbara Kraịst? Achịcha nke anyị na-anyawa, ọ bụghị iketa oke nʼahụ Kraịst? <verse eid="1CO 10:16"/><verse number="17" style="v" sid="1CO 10:17"/>Nʼihi na otu achịcha dị, ọ bụ ezie na anyị dị ọtụtụ, anyị bụ otu ahụ, nʼihi na anyị niile na-eketa oke nʼotu ogbe achịcha ahụ.<verse eid="1CO 10:17"/></para>
  <para style="p">
    <verse number="18" style="v" sid="1CO 10:18"/>Chetanụ ka ndị Izrel siri mee: ọ bụ na ndị na-eri ihe eji chụọ aja abụghị ndị nnwekọ nʼebe ịchụ aja? <verse eid="1CO 10:18"/><verse number="19" style="v" sid="1CO 10:19"/>Gịnị ka okwu ndị a m na-ekwu pụtara? Na arụsị, maọbụ ihe a chụrụ nʼaja nye arụsị bụ ihe ọbụla, maọbụ na ọ bụghị ihe? <verse eid="1CO 10:19"/><verse number="20" style="v" sid="1CO 10:20"/>Mba! Ihe m na-ekwu bụ na ndị niile na-achụrụ arụsị aja jikọtara onwe ha nʼotu obi ịchụrụ ekwensu aja ahụ. Ọ bụghị Chineke. Achọkwaghị m ka unu bụrụ ndị e jikọtara ha na ekwensu.<note caller="+" style="f"><char style="fr" closed="false">10:20 </char><char style="ft" closed="false">Maọbụ, </char><char style="fqa" closed="false">mmụọ ọjọọ</char></note> <verse eid="1CO 10:20"/><verse number="21" style="v" sid="1CO 10:21"/>Unu apụghị ịṅụ site nʼiko Onyenwe anyị ma ṅụọkwa site nʼiko ekwensu; unu apụghịkwa inwe oke site na tebul Onyenwe anyị na tebul ekwensu. <verse eid="1CO 10:21"/><verse number="22" style="v" sid="1CO 10:22"/>Anyị na-achọ ime ka iwe wee Onyenwe anyị? Anyị dị ike karịa ya?<verse eid="1CO 10:22"/></para>
  <para style="s1">Inwe onwe nke ndị kwere ekwe</para>
  <para style="p">
    <verse number="23" style="v" sid="1CO 10:23"/>Ị na-asị, “Enwere m ike ime ihe niile m maara na m kwesiri ime,” ma ọ bụghị ihe niile ga-abara m uru. “Enwere m ike ime ihe niile m maara ziri ezi,” ma ọ bụghị ihe niile nwere ike inyere anyị aka. <verse eid="1CO 10:23"/><verse number="24" style="v" sid="1CO 10:24"/>Ka onye ọbụla hapụ ịchọ ọdịmma nke onwe ya, kama ọdịmma nke ndị ọzọ.<verse eid="1CO 10:24"/></para>
  <para style="p">
    <verse number="25" style="v" sid="1CO 10:25"/>Rie ihe bụ anụ ọbụla e rere nʼahịa na-ajụghị ajụjụ ọbụla nʼihi akọnuche. <verse eid="1CO 10:25"/><verse number="26" style="v" sid="1CO 10:26"/>Nʼihi na, “Ụwa na ihe niile dị nʼime ya bụ nke Onyenwe anyị.”<note caller="+" style="f"><char style="fr" closed="false">10:26 </char><char style="ft" closed="false"><char style="xt"><ref loc="PSA 24:1">Abụ 24:1</ref></char></char></note><verse eid="1CO 10:26"/></para>
  <para style="p">
    <verse number="27" style="v" sid="1CO 10:27"/>Ọ bụrụ na onye na-ekweghị ekwe akpọọ unu oriri, unu kpebie ije, riekwanụ nri ọbụla e nyere unu na-ajụghị ajụjụ nʼihi akọnuche. <verse eid="1CO 10:27"/><verse number="28" style="v" sid="1CO 10:28"/>Ma ọ buru na e nwee onye gwara gị, “A chụrụ ihe a nʼaja.” Unu erila nri ahụ, maka onye ahụ mere ka unu mata, na nʼihi akọnuche. <verse eid="1CO 10:28"/><verse number="29" style="v" sid="1CO 10:29"/>Akọnuche nke m na-ekwu maka ya abụghị nke gị, kama ọ bụ maka nke onye ahụ. Nʼihi gịnị ka mnwere onwe m ga-eji bụrụ ihe akọnuche onye ọzọ ga-ekpe ikpe? <verse eid="1CO 10:29"/><verse number="30" style="v" sid="1CO 10:30"/>Ọ bụrụ na m nwere ike inye ekele, were nri m rie, olee otu e si ekwutọ m nʼihi ihe ahụ m nyere Chineke ekele banyere ya?<verse eid="1CO 10:30"/></para>
  <para style="p">
    <verse number="31" style="v" sid="1CO 10:31"/>Ihe ọbụla ị na-eme, ma unu na-eri ihe maọbụ na-aṅụ ihe, na-emenụ ha niile maka otuto nke Chineke. <verse eid="1CO 10:31"/><verse number="32" style="v" sid="1CO 10:32"/>Unu emejọla ndị Juu maọbụ ndị Griik, ma ọ bụkwanụ nzukọ Chineke. <verse eid="1CO 10:32"/><verse number="33" style="v" sid="1CO 10:33"/>Na-agbalịsinụ ike ime dịka m si eme. Nʼihe ọbụla m na-eme, ana m ejisi ike ime ihe ga-atọ onye ọbụla ụtọ. Anaghị m achọ ọdịmma nke m naanị, kama ọ bụ ọdịmma nke mmadụ ibe m, ime ka a zọpụta ha.<verse eid="1CO 10:33"/></para>
  <chapter eid="1CO 10"/>
  <chapter number="11" style="c" sid="1CO 11"/>
  <para style="nb">
    <verse number="1" style="v" sid="1CO 11:1"/>Unu bụrụ ndị na-eṅomi m, dịka m si eṅomi Kraịst.<verse eid="1CO 11:1"/></para>
  <para style="s1">Omume kwesiri ekwesi nʼoge ofufe</para>
  <para style="p">
    <verse number="2" style="v" sid="1CO 11:2"/>Ana m aja unu nʼihi na unu na-echeta m nʼihi niile, nakwa nʼihi na unu na-ejisikwa ozizi ahụ enyere unu nʼaka ike, dịka m nyere ha nʼaka unu idebe. <verse eid="1CO 11:2"/><verse number="3" style="v" sid="1CO 11:3"/>Ma achọrọ m ka unu mata na dịka Kraịst bụ isi nwoke ọbụla, otu a ka nwoke ọbụla si bụrụ isi nwunye ya. Chineke bụkwa isi Kraịst. <verse eid="1CO 11:3"/><verse number="4" style="v" sid="1CO 11:4"/>Nwoke ọbụla kpuchiri isi ya mgbe ọ na-ekpe ekpere maọbụ na-ebu amụma<note caller="+" style="f"><char style="fr" closed="false">11:4 </char><char style="ft" closed="false">Maọbụ, </char><char style="fqa" closed="false">na-akụzi ihe</char></note> na-emenye isi ya ihere. <verse eid="1CO 11:4"/><verse number="5" style="v" sid="1CO 11:5"/>Ma nwanyị ọbụla na-ekpe ekpere maọbụ na-ebu amụma, ma o kpuchighị isi ya, na-emenye isi ya ihe ihere, nʼihi na ọ dịka nwanyị kpụchara isi ya. <verse eid="1CO 11:5"/><verse number="6" style="v" sid="1CO 11:6"/>Ọ bụrụ na nwanyị ọbụla achọghị ikechi isi ya, ya kpụchaa ya. A sịkwa na ọ bụkwanụ ihe ihere na nwanyị kpụchara isi ya, ka nwanyị kechie isi ya.<verse eid="1CO 11:6"/></para>
  <para style="p">
    <verse number="7" style="v" sid="1CO 11:7"/>Ma nwoke ekwesighị ikpuchi isi ya, nʼihi na nwoke bụ onyinyo na otuto nke Chineke, ebe nwanyị bụ otuto nke nwoke. <verse eid="1CO 11:7"/><verse number="8" style="v" sid="1CO 11:8"/>E si na nwoke kee nwanyị, ma e sighị na nwanyị kee nwoke. <verse eid="1CO 11:8"/><verse number="9" style="v" sid="1CO 11:9"/>E keghị nwoke maka nwanyị, ma e kere nwanyị maka nwoke. <verse eid="1CO 11:9"/><verse number="10" style="v" sid="1CO 11:10"/>Nʼihi nke a, nwanyị kwesiri ikpuchi isi ya igosi na ọ nọ nʼokpuru di ya, maka ndị mmụọ ozi. <verse eid="1CO 11:10"/><verse number="11" style="v" sid="1CO 11:11"/>Ma otu ihe si dị nʼime ndụ anyị na-adị nʼime Onyenwe anyị, nwoke adịghị ma e wepụ nwanyị, nwanyị adịghịkwa ma e wepụ nwoke. <verse eid="1CO 11:11"/><verse number="12" style="v" sid="1CO 11:12"/>Nʼihi na dịka nwanyị siri na nwoke pụta na mbụ, otu a ka a na-esitekwa nʼahụ nwanyị mụpụta nwoke. Ma ha niile si nʼaka Chineke pụta.<verse eid="1CO 11:12"/></para>
  <para style="p">
    <verse number="13" style="v" sid="1CO 11:13"/>Achọrọ m ka unu tule ihe a nʼonwe unu, ọ dị mma ka nwanyị ghebe isi ya oghe mgbe ọ na-ekpe ekpere nye Chineke? <verse eid="1CO 11:13"/><verse number="14" style="v" sid="1CO 11:14"/>Unu matakwara nke ọma na ọ bụ ihe ihere na nwoke ga-ebu agịrị isi dị ogologo. <verse eid="1CO 11:14"/><verse number="15" style="v" sid="1CO 11:15"/>Ma ọ bụrụ na nwanyị enwee agịrị isi dị ogologo ọ bụ ihe otuto nye ya nʼihi na e nyere ya agịrị isi dị ogologo ka ọ bụrụ ihe mkpuchi. <verse eid="1CO 11:15"/><verse number="16" style="v" sid="1CO 11:16"/>Ọ bụrụ na onye ọbụla na-arụ ụka banyere omenaala nke a, anyị onwe anyị na nzukọ Chineke niile enweghị omenaala ọzọ banyere nke a.<verse eid="1CO 11:16"/></para>
  <para style="s1">Omume kwesiri ekwesi nʼoge Oriri Nsọ</para>
  <para style="p">
    <verse number="17" style="v" sid="1CO 11:17"/>Nʼime ntụziaka ndị a, enweghị m otuto nye unu nʼihi na mgbe unu zukọtara omume unu na-eweta ihe ọjọọ karịa ihe ọma. <verse eid="1CO 11:17"/><verse number="18" style="v" sid="1CO 11:18"/>Na mmalite, ihe m na-anụ bụ na mgbe niile unu zukọrọ dịka chọọchị, ịrụ ụka nke na-ebute nkewa na-adị nʼetiti unu. E kwenyekwara m na ụfọdụ ihe ndị a m nụrụ bụ eziokwu. <verse eid="1CO 11:18"/><verse number="19" style="v" sid="1CO 11:19"/>Nʼezie ụdị nkewa dị otu a aghaghị ịdị nʼetiti unu ka e nwee ike mara ndị Chineke nabatara. <verse eid="1CO 11:19"/><verse number="20" style="v" sid="1CO 11:20"/>Mgbe unu zukọtara, ọ bụghị nri anyasị nke Onyenwe anyị ka unu na-eri. <verse eid="1CO 11:20"/><verse number="21" style="v" sid="1CO 11:21"/>Nʼihi na mgbe unu na-eri nri, ụfọdụ nʼime unu na-eri nri anyasị nke aka ha. Nke mere, nʼotu onye na-anọ agụụ ebe onye ọzọ na-aṅụbigakwa mmanya oke. <verse eid="1CO 11:21"/><verse number="22" style="v" sid="1CO 11:22"/>A ga-akpọ nke a gịnị? Ọ bụ na unu enweghị ụlọ ebe unu ga-anọ rijuo afọ ma ṅụjuokwa afọ? Ka ọ bụ na unu na-elelị nzukọ Chineke na emenye ndị na-enweghị ihe ihere? Gịnị ka m ga-agwa unu? Aga m eto unu maka nke a? Agaghị m eto unu maka nke a.<verse eid="1CO 11:22"/></para>
  <para style="p">
    <verse number="23" style="v" sid="1CO 11:23"/>Nʼihi na ihe m ziri unu bụ ihe Onyenwe anyị ziri m. Nʼabalị ụbọchị ahụ a rara ya nye, Onyenwe anyị Jisọs weere otu ogbe achịcha. <verse eid="1CO 11:23"/><verse number="24" style="v" sid="1CO 11:24"/>Mgbe o nyechara ekele, ọ nyawara ya sị, <char style="wj">“Nke a bụ ahụ m nke a na-enye maka unu. Na-emenụ nke a iji cheta m.”</char> <verse eid="1CO 11:24"/><verse number="25" style="v" sid="1CO 11:25"/>Nʼụzọ dị otu a kwa, o bulitere otu iko mmanya mgbe ha risiri nri sị, <char style="wj">“Iko a bụ ọgbụgba ndụ ọhụrụ nʼọbara m. Oge ọbụla unu na-aṅụ ya, na-emenụ nke a iji na-echeta m.”</char> <verse eid="1CO 11:25"/><verse number="26" style="v" sid="1CO 11:26"/>Nʼihi na mgbe ọbụla unu na-eri achịcha ahụ na-aṅụkwa iko a, unu na-ekwusa ọnwụ Onyenwe anyị ruo mgbe ọ ga-abịa ọzọ.<verse eid="1CO 11:26"/></para>
  <para style="p">
    <verse number="27" style="v" sid="1CO 11:27"/>Ya mere, ọ bụrụ na onye ọbụla erie achịcha Onyenwe anyị maọbụ ṅụọ iko Onyenwe anyị nʼụzọ na-ekwesighị ekwesi, onye ahụ na-emehie megide anụ ahụ Onyenwe anyị na ọbara Onyenwe anyị. <verse eid="1CO 11:27"/><verse number="28" style="v" sid="1CO 11:28"/>Ọ bụ nke a mere o ji bụrụ ihe dị mkpa ka onye ọbụla nyochaa onwe ya nke ọma tupu o rie achịcha ahụ maọbụ ṅụọ iko ahụ. <verse eid="1CO 11:28"/><verse number="29" style="v" sid="1CO 11:29"/>Nʼihi na onye ọbụla na-eri achịcha ahụ maọbụ ṅụọ site nʼiko ahụ na-echeghị echiche, ọ na-eri, na-aṅụtakwara onwe ya ikpe ọmụma, ma ọ bụrụ na ọ tuleghị uche banyere ahụ Kraịst. <verse eid="1CO 11:29"/><verse number="30" style="v" sid="1CO 11:30"/>Ọ bụ nke a mere ọtụtụ nʼime unu ji bụrụ ndị ahụ na-esighị ike, ndị nọ nʼọrịa na ndị dara nʼụra ọnwụ. <verse eid="1CO 11:30"/><verse number="31" style="v" sid="1CO 11:31"/>Ọ bụrụ na anyị enyochaa onwe anyị nke ọma, anyị agaghị adaba nʼikpe. <verse eid="1CO 11:31"/><verse number="32" style="v" sid="1CO 11:32"/>Ma otu ọ dị, mgbe Onyenwe anyị na-ama anyị ikpe nʼụzọ dị otu a, a na-ezi anyị otu e si ebi ezi ndụ nʼihi ka a ghara ịmakọ anyị na ndị ụwa ikpe.<verse eid="1CO 11:32"/></para>
  <para style="p">
    <verse number="33" style="v" sid="1CO 11:33"/>Ya mere, ụmụnna m, mgbe unu bịakọtara iri nri, cherenụ ibe unu. <verse eid="1CO 11:33"/><verse number="34" style="v" sid="1CO 11:34"/>Ọ bụrụ na agụụ agụọ onye ọbụla ya rie nri nʼụlọ ya, ka ọ hapụ iwetara unu ikpe ọmụma.</para>
  <para style="p" vid="1CO 11:34">Aga m enye ntụziaka banyere ihe niile ndị ọzọ mgbe m bịara.<verse eid="1CO 11:34"/></para>
  <chapter eid="1CO 11"/>
  <chapter number="12" style="c" sid="1CO 12"/>
  <para style="s1">Onyinye Mmụọ Nsọ na-enye</para>
  <para style="p">
    <verse number="1" style="v" sid="1CO 12:1"/>Ugbu a ụmụnna m, achọrọ m ka unu mata ihe gbasara onyinye nke Mmụọ Nsọ na-enye. <verse eid="1CO 12:1"/><verse number="2" style="v" sid="1CO 12:2"/>Unu matara na mgbe unu bụ ndị na-amaghị Chineke, e duru unu nʼotu ụzọ maọbụ nke ọzọ, duhie unu ụzọ iso arụsị ndị ahụ dara ogbi. <verse eid="1CO 12:2"/><verse number="3" style="v" sid="1CO 12:3"/>Ya mere, achọrọ m ka unu ghọta nke ọma na ọ dịghị onye ọbụla na-ekwu okwu site nʼodudu Mmụọ nke Chineke, pụrụ ị sị, “Ka Jisọs bụrụ onye a bụrụ ọnụ.” Ọ dịkwaghị onye ọbụla pụrụ ikwu, na “Jisọs bụ Onyenwe anyị,” ma ọ bụghị site na Mmụọ Nsọ.<verse eid="1CO 12:3"/></para>
  <para style="p">
    <verse number="4" style="v" sid="1CO 12:4"/>Onyinye amara dị iche iche dị, ma otu Mmụọ Nsọ ahụ na-enye ha niile. <verse eid="1CO 12:4"/><verse number="5" style="v" sid="1CO 12:5"/>E nwekwara ụdị ije ozi dị iche iche, maọbụ otu Onyenwe anyị ahụ ka a na-ejere ozi. <verse eid="1CO 12:5"/><verse number="6" style="v" sid="1CO 12:6"/>Ụdị ike dị iche iche nke eji arụ ọrụ dịkwa, ma otu Chineke ahụ na-etinye ike ndị a nʼime onye ọbụla iji jee ozi.<verse eid="1CO 12:6"/></para>
  <para style="p">
    <verse number="7" style="v" sid="1CO 12:7"/>Ọ na-enyekwa onye ọbụla amara izipụta ike nke Mmụọ Nsọ maka ọdịmma mmadụ niile. <verse eid="1CO 12:7"/><verse number="8" style="v" sid="1CO 12:8"/>Mmụọ Nsọ na-enye otu onye onyinye ikwu okwu amamihe, na-enyekwa onye ọzọ onyinye ịma ihe ọmụma, site nʼotu Mmụọ ahụ. <verse eid="1CO 12:8"/><verse number="9" style="v" sid="1CO 12:9"/>Otu Mmụọ nsọ a na-enye onye ọzọ onyinye inwe okwukwe, na-enyekwa onye ọzọ onyinye inwe ike ịgwọ ọrịa. <verse eid="1CO 12:9"/><verse number="10" style="v" sid="1CO 12:10"/>Onye ọzọ ka ọ na-enye onyinye ịrụ ọrụ ịtụnanya, onye ọzọ ike ibu amụma. Onye ọzọ ka ọ na-enye ike ịkọwa ụdị mmụọ dị iche iche, ma onye ọzọkwa ka ọ na-enye ike ịsụ asụsụ dị iche iche. Ma ọ na-enyekwa onye ọzọ ike ịkọwa ihe onye na-asụ asụsụ ndị a na-ekwu. <verse eid="1CO 12:10"/><verse number="11" style="v" sid="1CO 12:11"/>Ọ bụ otu Mmụọ ahụ na-enye onyinye ndị a niile. Ọ na-enye onye ọbụla onyinye dị iche iche dịka Mmụọ Nsọ si kpebie.<verse eid="1CO 12:11"/></para>
  <para style="s1">Otu ahụ ma ọtụtụ akụkụ</para>
  <para style="p">
    <verse number="12" style="v" sid="1CO 12:12"/>Dịka ahụ anyị si nwe akụkụ dị iche iche, ma bụrụkwa otu ahụ, nʼagbanyeghị na o nwere ọtụtụ akụkụ, otu a ka anụ ahụ Kraịst dịkwa. <verse eid="1CO 12:12"/><verse number="13" style="v" sid="1CO 12:13"/>Site nʼotu Mmụọ Nsọ ahụ ka e mere anyị niile baptizim nʼotu nʼotu, ma ndị Juu ma ndị Griik, ma ohu ma ndị nwe onwe ha. E meela ka anyị ṅụọ ọbara ya, nʼime njikọ nke otu Mmụọ Nsọ ahụ. <verse eid="1CO 12:13"/><verse number="14" style="v" sid="1CO 12:14"/>Ahụ mmadụ abụghị naanị otu akụkụ, kama o nwere ọtụtụ akụkụ ahụ.<verse eid="1CO 12:14"/></para>
  <para style="p">
    <verse number="15" style="v" sid="1CO 12:15"/>Ọ bụrụ na ụkwụ asị, “Nʼihi na-abụghị m aka, esoghị nʼahụ,” nke a agaghị egbochi ya ka ọ gharakwa ịbụ otu nʼakụkụ anụ ahụ. <verse eid="1CO 12:15"/><verse number="16" style="v" sid="1CO 12:16"/>Otu a kwa, ọ bụrụ na ntị asị, “Ebe m na-abụghị anya abụghị m otu akụkụ anụ ahụ.” Okwu a kwa agaghị eme ka ntị ghara ịbụ akụkụ anụ ahụ. <verse eid="1CO 12:16"/><verse number="17" style="v" sid="1CO 12:17"/>Ọ bụrụ na ahụ niile bụ anya, olee ka ahụ ga-esi nụ ihe? Ọ bụrụkwa na ahụ mmadụ bụ naanị ntị ọ ga-esi aṅaa nụ isisi ihe ọbụla? <verse eid="1CO 12:17"/><verse number="18" style="v" sid="1CO 12:18"/>Ma otu ihe si dị, Chineke debere nʼotu nʼotu akụkụ niile dị nʼahụ dịka o si chọọ. <verse eid="1CO 12:18"/><verse number="19" style="v" sid="1CO 12:19"/>A sị na akụkụ niile dị nʼahụ bụ otu ihe, kedụ ebe ahụ ga-adị? <verse eid="1CO 12:19"/><verse number="20" style="v" sid="1CO 12:20"/>Otu ọ dị, ọ bụ ezie na ihe dị nʼahụ dị ọtụtụ, ma ha niile bụ otu ahụ.<verse eid="1CO 12:20"/></para>
  <para style="p">
    <verse number="21" style="v" sid="1CO 12:21"/>Nʼihi nke a, anya enweghị ike ịgwa aka sị, “Achọghị m gị, nʼihi na ị dịghị m mkpa.” Isi agakwaghị agwa ụkwụ sị, “Achọghị m inyeaka gị.” <verse eid="1CO 12:21"/><verse number="22" style="v" sid="1CO 12:22"/>Kama ọ bụ akụkụ ahụ anyị ndị na-esighị ike bụ ndị dị anyị mkpa karịa. <verse eid="1CO 12:22"/><verse number="23" style="v" sid="1CO 12:23"/>E e, akụkụ ndị ahụ anyị na-eche na ha adịghị mkpa ka anyị na-eji nsọpụrụ na-elekọta. Akụkụ ndị ahụ na-ekwesighị ile anya ka anyị na-enye ugwu, ma na-ekpuchi ha. <verse eid="1CO 12:23"/><verse number="24" style="v" sid="1CO 12:24"/>Ma anyị adịghị esi otu a elekọta akụkụ ahụ ndị ahụ anya na-ahụ nʼụzọ pụrụ iche, nʼihi na Chineke kpachapụrụ anya mee ka akụkụ ndị ahụ dịkarịsịrị nta bụrụ nke anyị kwesiri inye nsọpụrụ karịa. <verse eid="1CO 12:24"/><verse number="25" style="v" sid="1CO 12:25"/>Nʼụzọ dị otu a, nkewa ọbụla adịghị nʼahụ mmadụ. Akụkụ ọbụla maara mkpa ibe ya, ha na-egborịtakwara onwe ha mkpa ha. <verse eid="1CO 12:25"/><verse number="26" style="v" sid="1CO 12:26"/>Ọ bụrụ na otu akụkụ enwe nsogbu, akụkụ ndị ọzọ ga-eketa oke na nsogbu ahụ. Ọ bụrụkwa na otu akụkụ emee ihe ga-eweta otuto ọ bụ ahụ niile na-enwe otuto ahụ.<verse eid="1CO 12:26"/></para>
  <para style="p">
    <verse number="27" style="v" sid="1CO 12:27"/>Ugbu a, unu niile nʼotu nʼotu bụ otu anụ ahụ Kraịst. Unu bụkwa akụkụ ahụ ya nʼotu nʼotu, bụrụkwa ndị dị mkpa nʼahụ ahụ. <verse eid="1CO 12:27"/><verse number="28" style="v" sid="1CO 12:28"/>Nke a bụ ụfọdụ nʼime akụkụ dị iche iche Chineke tinyere na chọọchị; nke mbụ bụ ndị ozi, ndị amụma, ndị nkuzi, ndị na-arụ ọrụ ịtụnanya, ndị na-agwọ ọrịa, ndị pụrụ inyere mmadụ ibe ha aka, ndị nwere onyinye ịchịkọta ihe niile nʼusoro, na ndị na-asụ asụsụ dị iche iche. <verse eid="1CO 12:28"/><verse number="29" style="v" sid="1CO 12:29"/>Ha niile, ha bụ ndị ozi? Ha niile ha bụ ndị amụma? Ha niile ha bụ ndị nkuzi? Ha niile ha bụ ndị ọrụ ebube? <verse eid="1CO 12:29"/><verse number="30" style="v" sid="1CO 12:30"/>Ha niile ha nwere onyinye ịgwọ ọrịa? Ha niile ha na-asụ nʼolu dị iche iche? Ha niile ha nwere onyinye nke ịkọwa asụsụ dị iche iche? <verse eid="1CO 12:30"/><verse number="31" style="v" sid="1CO 12:31"/>Ugbu a, gbalịsienụ ike inweta onyinye kachasị dị elu karịa.</para>
  <para style="s1" vid="1CO 12:31">Ịhụnanya kachasị mkpa</para>
  <para style="p" vid="1CO 12:31">Ma aga m ezi unu ụzọ nke kachasị ihe a niile mma.<verse eid="1CO 12:31"/></para>
  <chapter eid="1CO 12"/>
  <chapter number="13" style="c" sid="1CO 13"/>
  <para style="s1">Ịhụnanya</para>
  <para style="p">
    <verse number="1" style="v" sid="1CO 13:1"/>A sị na m na-asụ asụsụ dị iche iche nke ndị mmadụ maọbụ nke ndị mmụọ ozi, ma ahụghị m mmadụ ibe m nʼanya, abụ m naanị ogene na-eme ụzụ maọbụ mbadamba efere na-ada ụda. <verse eid="1CO 13:1"/><verse number="2" style="v" sid="1CO 13:2"/>A sịkwa na m nwere onyinye ibu amụma, bụrụ onye pụrụ ikwu ihe niile gaje ime nʼoge dị nʼihu, na onye maara ihe niile, a sịkwa na m nwere okwukwe nke m pụrụ isite na ya nye ugwu buru ibu iwu sị ya site nʼebe ọ nọ gaa nʼebe ọzọ, ma ahụghị m mmadụ ibe m nʼanya, abụghị m ihe ọbụla. <verse eid="1CO 13:2"/><verse number="3" style="v" sid="1CO 13:3"/>A sịkwa na m ewere ihe niile m nwere nye ndị ogbenye, werekwa anụ ahụ m nye ka ere ya ọkụ nʼihi ka m nyaa isi, ihe ndị a niile abaghị uru, ma m enweghị ịhụnanya.<verse eid="1CO 13:3"/></para>
  <para style="p">
    <verse number="4" style="v" sid="1CO 13:4"/>Ịhụnanya na-enwe ogologo ntachiobi, na-enwekwa obi ebere. Ọ dịghị ekwo ekworo, ọ naghị enwe anya ukwu, ọ naghị anya isi. Ọ nakwaghị ebuli onwe ya elu. <verse eid="1CO 13:4"/><verse number="5" style="v" sid="1CO 13:5"/>Ọ naghị eme ihe na-akpasu iwe, ọ naghị achọ ihe nke naanị ya, ọ naghị ewe iwe ọsịịsọ. Ọ nakwaghị agụkọ ihe ọjọọ niile e mere ya. <verse eid="1CO 13:5"/><verse number="6" style="v" sid="1CO 13:6"/>Ọ dịghị aṅụrị ọṅụ nʼihe ọjọọ, kama ọ na-aṅụrị nʼeziokwu. <verse eid="1CO 13:6"/><verse number="7" style="v" sid="1CO 13:7"/>Ọ na-edi ihe niile, ọ na-ekwerekwa ihe niile, ọ na-enwekwa olileanya na-anagide ihe ọbụla dapụtara.<verse eid="1CO 13:7"/></para>
  <para style="p">
    <verse number="8" style="v" sid="1CO 13:8"/>Ịhụnanya adịghị agwụ agwụ. Ma ibu amụma niile ga-emesịa kwụsị, onyinye ịsụ asụsụ dị iche iche ga-akwụsịkwa. Otu a, ihe ọmụma niile ga-agabiga. <verse eid="1CO 13:8"/><verse number="9" style="v" sid="1CO 13:9"/>Nʼihi na ọmụma anyị ezughị oke, ibu amụma anyị ezukwaghị oke. <verse eid="1CO 13:9"/><verse number="10" style="v" sid="1CO 13:10"/>Ma mgbe anyị ruru nʼizuoke, ezughị oke agaghị adịkwa. <verse eid="1CO 13:10"/><verse number="11" style="v" sid="1CO 13:11"/>Mgbe m bụ nwata, ekwuru m okwu dịka nwata, echiche m niile bụ echiche nwata. Izuzu obi m niile bụkwa nke nwata. Ma mgbe m toro ghọọ dimkpa, adịghịkwa m akpa agwa dịka nwata ọzọ. <verse eid="1CO 13:11"/><verse number="12" style="v" sid="1CO 13:12"/>Ugbu a, anyị na-ahụ inyogho inyogho dịka anyị na-ele anya nʼenyo ma mgbe ahụ anyị ga-ahụ ihu na ihu. Ugbu a, ihe m mara ezughị oke, ma mgbe ahụ aga m amazu, dịka m bụ onye a mazuru.<verse eid="1CO 13:12"/></para>
  <para style="p">
    <verse number="13" style="v" sid="1CO 13:13"/>Ọ dị ihe atọ na-adịgide adịgide. Ha bụ okwukwe, olileanya, na ịhụnanya. Ma nʼime ha niile, ihe kachasị ha niile bụ ịhụnanya.<verse eid="1CO 13:13"/></para>
  <chapter eid="1CO 13"/>
  <chapter number="14" style="c" sid="1CO 14"/>
  <para style="s1">Onyinye ndị ọzọ Mmụọ Nsọ na-enye</para>
  <para style="p">
    <verse number="1" style="v" sid="1CO 14:1"/>Ka ịhụnanya bụrụ isi ihe unu na-achọ. Chọsienụ onyinye nke Mmụọ Nsọ ike, nke ka nke onyinye inwe ike ibu amụma. <verse eid="1CO 14:1"/><verse number="2" style="v" sid="1CO 14:2"/>Onye ọbụla na-asụ asụsụ ọ na-amụghị amụ, bụ Chineke ka ọ na-agwa okwu, ọ bụghị mmadụ. Nʼezie, ọ dịghị onye na-aghọta ihe ọ na-ekwu; nʼihi na okwu ọ na-ekwu bụ ihe omimi site nʼike Mmụọ Nsọ. <verse eid="1CO 14:2"/><verse number="3" style="v" sid="1CO 14:3"/>Ma onye ọbụla na-ebu amụma na-ezisa ozi na-enyere ndị mmadụ aka ito eto. Ọ na-agwakwa ha okwu nkasiobi na okwu na-ebuli mmụọ ha elu. <verse eid="1CO 14:3"/><verse number="4" style="v" sid="1CO 14:4"/>Ya mere, onye ahụ na-ebu amụma na-enyere chọọchị aka, ma onye ahụ na-asụ asụsụ ọzọ, na-enyere naanị onwe ya aka. <verse eid="1CO 14:4"/><verse number="5" style="v" sid="1CO 14:5"/>Ọ gaara atọ m ụtọ ma a sị na unu niile nwere onyinye ịsụ asụsụ dị iche iche; ma ọ ga-atọ m karịa ma ọ bụrụ na unu niile enwee onyinye ibu amụma. Nke a bụ nʼihi na onye ahụ na-ebu amụma bara uru karịa onye na-asụ asụsụ dị iche iche. Ịsụ asụsụ ya ga-aba uru ma ọ bụrụ na ọ dị onye na-aghọta ihe ọ na-asụ, ka e nwee ike wulie chọọchị.<verse eid="1CO 14:5"/></para>
  <para style="p">
    <verse number="6" style="v" sid="1CO 14:6"/>Ụmụnna m ọ bụrụ na m bịakwutere unu malite ịsụ asụsụ unu na-adịghị aghọta, ole uru m baara unu, ma ọ bụghị ma m na-ekwu okwu banyere ihe ekpughere gosi m, maọbụ ihe niile m maara, maọbụ ihe gaje ime, maọbụ ihe nkuzi? <verse eid="1CO 14:6"/><verse number="7" style="v" sid="1CO 14:7"/>Ọ bụkwa otu a ka ọ dị nʼetiti ihe niile na-enweghị ndụ, nke na-ada ụda, dịka ọja, maọbụ ụbọ akwara. Ọ bụrụ na ha enyeghị ụda dị iche site na nke ọzọ, olee ụzọ mmadụ ga-eji mara maọbụ ọja ka a na-afụ, maọbụ ụbọ akwara ka a na-akpọ. <verse eid="1CO 14:7"/><verse number="8" style="v" sid="1CO 14:8"/>Ọ bụrụkwa na opi ike e ji akpọ ndị agha oku adapụtaghị ụda nke ọma, onye ga-ejikere ije agha? <verse eid="1CO 14:8"/><verse number="9" style="v" sid="1CO 14:9"/>Nʼotu aka ahụ kwa, ọ bụrụ na ị na-agwa mmadụ okwu nʼasụsụ ọ na-adịghị anụ, olee otu ọ ga-esi ghọta ihe ị na-ekwu? Nʼoge ahụ, ifufe ka unu na-agwa okwu. <verse eid="1CO 14:9"/><verse number="10" style="v" sid="1CO 14:10"/>Asụsụ a na-asụ nʼụwa a dị ukwuu, ma ha niile bara uru nye ndị na-anụ ha. <verse eid="1CO 14:10"/><verse number="11" style="v" sid="1CO 14:11"/>Ọ bụrụ na m aghọtaghị ihe onye na-asụ otu nʼime asụsụ ndị a na-ekwu, aga m abụ ọbịa nʼebe onye na-asụ asụsụ ahụ nọ, ya onwe ya ga-abụkwa ọbịa nʼebe m nọ. <verse eid="1CO 14:11"/><verse number="12" style="v" sid="1CO 14:12"/>Ebe ọ na-agụ unu agụụ inweta onyinye nke Mmụọ Nsọ, chọọnụ onyinye ndị ahụ ga-enyere unu aka iwuli nzukọ elu.<verse eid="1CO 14:12"/></para>
  <para style="p">
    <verse number="13" style="v" sid="1CO 14:13"/>Onye ọbụla na-asụ asụsụ nʼolu dị iche iche, ga-ekpe ekpere ka e nye ya onyinye ịkọwa olu dị iche iche. <verse eid="1CO 14:13"/><verse number="14" style="v" sid="1CO 14:14"/>Ọ bụrụ na m ji asụsụ dị iche na-ekpe ekpere, mmụọ m ga-eso m na-ekpe ekpere ahụ, ma uche m agaghị aghọta ekpere m na-ekpe. <verse eid="1CO 14:14"/><verse number="15" style="v" sid="1CO 14:15"/>Ọ bụrụ na ọ dị otu a, olee ihe m ga-eme? Aga m eji mmụọ m kpee ekpere, jirikwa uche kpee ekpere. Aga m ejikwa mmụọ m bụọ abụ, jirikwa uche m bụọ abụ. <verse eid="1CO 14:15"/><verse number="16" style="v" sid="1CO 14:16"/>Ma o bụghị otu a, mgbe i ji asụsụ ọzọ nke a na-amaghị na-eto Chineke nʼime mmụọ, olee otu ndị niile nọ nʼụlọ nzukọ ahụ na-aghọtaghị ihe ị na-ekwu ga-esi zaa Amen? <verse eid="1CO 14:16"/><verse number="17" style="v" sid="1CO 14:17"/>Ọ bụ ezie na ị na-enye ekele nke ọma, ma ọ naghị ewuli onye ọbụla elu.<verse eid="1CO 14:17"/></para>
  <para style="p">
    <verse number="18" style="v" sid="1CO 14:18"/>Ana m ekele Chineke nʼihi na ana m asụ asụsụ dị iche iche<note caller="+" style="f"><char style="fr" closed="false">14:18 </char><char style="ft" closed="false">Nke bụ ịsụ nʼire</char></note> karịa unu niile. <verse eid="1CO 14:18"/><verse number="19" style="v" sid="1CO 14:19"/>Ma mgbe ọbụla a gbakọrọ na nzukọ ife ofufe, ọ na-akara m mma ikwu naanị mkpụrụ okwu ise nke mmadụ niile ga-aghọta na nke ga-abakwara ha uru, karịa na m kwuru puku mkpụrụ okwu iri nʼasụsụ dị iche iche nke onye ọbụla na-apụghị ịghọta.<verse eid="1CO 14:19"/></para>
  <para style="p">
    <verse number="20" style="v" sid="1CO 14:20"/>Ụmụnna m, unu abụla ụmụntakịrị nʼechiche unu. Bụrụnụ ụmụntakịrị nʼihe gbasara ime ihe ọjọọ, ma bụrụnụ ndị nwere uche nʼihe gbasara ụdị okwu a. <verse eid="1CO 14:20"/><verse number="21" style="v" sid="1CO 14:21"/>E dere ya nʼakwụkwọ iwu,</para>
  <para style="q1" vid="1CO 14:21">“Site na egbugbere ọnụ ndị mba ọzọ</para>
  <para style="q2" vid="1CO 14:21">sitekwa nʼire ndị na-asụ iche iche</para>
  <para style="q1" vid="1CO 14:21">ka m ga-agwa ndị a okwu,</para>
  <para style="q2" vid="1CO 14:21">ma ọbụladị otu a, ha agaghị ege m ntị,</para>
  <para style="q2" vid="1CO 14:21">ka Onyenwe anyị kwuru.”<note caller="+" style="f"><char style="fr" closed="false">14:21 </char><char style="ft" closed="false"><char style="xt"><ref loc="ISA 28:11">Aịz 28:11</ref>,<ref loc="ISA 28:12">12</ref></char></char></note><verse eid="1CO 14:21"/></para>
  <para style="p">
    <verse number="22" style="v" sid="1CO 14:22"/>Ịsụ asụsụ dị iche iche abụghị ihe nlere anya nye ndị kwere ekwe, kama ọ bụ ihe ama nye ndị na-ekweghị ekwe. Ma ibu amụma bụ maka ndị kwere ekwe, ọ bụghị maka ndị na-ekweghị ekwe. <verse eid="1CO 14:22"/><verse number="23" style="v" sid="1CO 14:23"/>Ọ bụrụ na nzukọ niile ezukọọ nʼọgbakọ ekpere, mmadụ niile a na-asụ nʼolu dị iche iche nʼotu mgbe, ọ bụrụkwa na ndị na-aghọtaghị, maọbụ ndị na-ekweghị ekwe abata nʼebe ahụ, gịnị ka ha ga-ekwu? Ha ọ gaghị asị na isi emebiela ndị a? <verse eid="1CO 14:23"/><verse number="24" style="v" sid="1CO 14:24"/>Ma ọ bụrụ na onye na-ekweghị ekwe maọbụ onye ọhụrụ abata mgbe onye ọbụla na-ebu amụma, ha ga-abụ ndị mmadụ niile ga-atụ mmehie ha nʼanya maakwa ha ikpe mmehie. <verse eid="1CO 14:24"/><verse number="25" style="v" sid="1CO 14:25"/>Mgbe a na-eme ka ihe nzuzo nke obi ha niile pụta ìhè, onye dị otu a ga-egbu ikpere nʼala kpọọ isiala nye Chineke sị, “Nʼezie, Chineke nọ nʼetiti unu.”<verse eid="1CO 14:25"/></para>
  <para style="s1">Usoro Ofufe</para>
  <para style="p">
    <verse number="26" style="v" sid="1CO 14:26"/>Ugbu a, ụmụnna m, kedụ otu o kwesiri ịdị? Mgbe ọbụla unu zukọrọ, ụfọdụ kwesiri ịbụ abụ, onye ọzọ ga-ezi unu ihe; maọbụ gwa unu ozi dị mkpa e gosiri ya, maọbụ jiri asụsụ nke ọ na-amụghị gwa unu okwu, ka onye ọzọ kọwaa ihe onye ji asụsụ a dị iche kwuo okwu kwuru. Ma ka ihe ọbụla e mere nʼime ụlọ chọọchị bụrụ ihe ga-ewuli onye ọbụla elu. <verse eid="1CO 14:26"/><verse number="27" style="v" sid="1CO 14:27"/>A sịkwa na ọ dị ndị chọrọ iji asụsụ dị iche kwuo okwu, ka mmadụ abụọ maọbụ atọ kwuo. Kama ka ha kwuo nʼotu nʼotu nʼusoro. Ka onye ga-akọwa ihe ha kwuru nọrọkwa nʼebe ahụ. <verse eid="1CO 14:27"/><verse number="28" style="v" sid="1CO 14:28"/>Ọ bụrụ na ọ dịghị onye ga-akọwa ihe ha na-asụ, ka onye ahụ na-asụ asụsụ dị iche na chọọchị mechie ọnụ ya. Ya na Chineke sụrịta ya.<verse eid="1CO 14:28"/></para>
  <para style="p">
    <verse number="29" style="v" sid="1CO 14:29"/>Ka mmadụ abụọ maọbụ atọ nwere onyinye ibu amụma kwuo okwu nʼotu nʼotu, ka ndị ọzọ tulee ihe ha kwuru. <verse eid="1CO 14:29"/><verse number="30" style="v" sid="1CO 14:30"/>Ọ bụrụ na-ekpughere onye ọzọ nọdụ nʼakụkụ ya ihe, ka onye mbụ mechie ọnụ ya. <verse eid="1CO 14:30"/><verse number="31" style="v" sid="1CO 14:31"/>Nʼihi na unu nwere ike ibu amụma nʼotu nʼotu, ka mmadụ niile nwee ike ịmụta ihe ma bụrụkwa ndị a gbara ume. <verse eid="1CO 14:31"/><verse number="32" style="v" sid="1CO 14:32"/>Mmụọ niile nke ndị amụma ka a na-edokwa nʼokpuru ndị amụma. <verse eid="1CO 14:32"/><verse number="33" style="v" sid="1CO 14:33"/>Nʼihi na Chineke abụghị Chineke nke aghara, kama ọ bụ nke udo. Otu a ka ọ dị nʼime ọgbakọ niile nke ndị nsọ.<verse eid="1CO 14:33"/></para>
  <para style="p">
    <verse number="34" style="v" sid="1CO 14:34"/>Ụmụ nwanyị ekwesighị ikwu okwu nʼime chọọchị. Ha ekwesighị itinye ọnụ na ntụgha ụka ọbụla, nʼihi na iwu kwuru ka ha debe onwe ha nʼokpuru ndị ọchịchị. <verse eid="1CO 14:34"/><verse number="35" style="v" sid="1CO 14:35"/>Ọ bụrụ na ọ dị ihe ha chọrọ ịmata, ha jụọ di ha mgbe ha lara nʼụlọ. Nʼihi na ọ bụ ihe ihere na nwanyị ga-ekwu okwu nʼime ọgbakọ chọọchị.<verse eid="1CO 14:35"/></para>
  <para style="p">
    <verse number="36" style="v" sid="1CO 14:36"/>Unu chere na okwu Chineke malitere nʼaka unu? Unu chekwara na ọ ga-akwụsị nʼaka unu? Ụgha! <verse eid="1CO 14:36"/><verse number="37" style="v" sid="1CO 14:37"/>Ọ bụrụ na ọ dị onye na-eche na ya bụ onye amụma, maọbụ na ya nwere onyinye nke Mmụọ Nsọ, naanị ihe m na-achọ ka ọ ghọta bụ na ihe m na-edere unu bụ iwu Onyenwe anyị nʼonwe ya nyere m. <verse eid="1CO 14:37"/><verse number="38" style="v" sid="1CO 14:38"/>Ọ bụrụ na ọ dị onye nọgidere jụ ịnabata ihe ndị a, unu aṅala ya ntị.<verse eid="1CO 14:38"/></para>
  <para style="p">
    <verse number="39" style="v" sid="1CO 14:39"/>Ya mere, ụmụnna m, ka ibu amụma bụrụ ihe na-agụ unu agụụ, unu egbochikwala onyinye nke ịsụ nʼire dị iche iche. <verse eid="1CO 14:39"/><verse number="40" style="v" sid="1CO 14:40"/>Ma meenụ ihe niile nʼụzọ dị mma, ka ha dịkwa nʼusoro.<verse eid="1CO 14:40"/></para>
  <chapter eid="1CO 14"/>
  <chapter number="15" style="c" sid="1CO 15"/>
  <para style="s1">Mbilite nʼọnwụ Kraịst</para>
  <para style="p">
    <verse number="1" style="v" sid="1CO 15:1"/>Ụmụnna m, ugbu a achọrọ m ime ka unu cheta oziọma ahụ m ziri unu mgbe m buru ụzọ bịakwute unu, nke unu kweere na ya, na nke unu guzosikwara ike nʼelu ya. <verse eid="1CO 15:1"/><verse number="2" style="v" sid="1CO 15:2"/>E si nʼoziọma a zọpụta unu, ma ọ bụrụ na unu ejiri obi unu niile jidesie ihe unu kweere na ya ike. Inwe okwukwe nʼihe ọzọ dị iche agaghị enyere unu aka.<verse eid="1CO 15:2"/></para>
  <para style="p">
    <verse number="3" style="v" sid="1CO 15:3"/>Ihe m nyefere unu nʼaka na mbụ bụ ozi ahụ m natara ị debe, nke dị oke mkpa, na Kraịst nwụrụ ọnwụ nʼihi mmehie anyị, dịka akwụkwọ nsọ kwuru na ọ ga-anwụ. <verse eid="1CO 15:3"/><verse number="4" style="v" sid="1CO 15:4"/>Na e liri ya, ma e mere ka o si nʼọnwụ bilie nʼụbọchị nke atọ, dịka akwụkwọ nsọ kwukwara na ọ ga-eme. <verse eid="1CO 15:4"/><verse number="5" style="v" sid="1CO 15:5"/>O gosiri Sefas<note caller="+" style="f"><char style="fr" closed="false">15:5 </char><char style="ft" closed="false">Ya bụ, Pita</char></note> onwe ya, emesịa, ndị ozi iri na abụọ ahụ hụkwara ya. <verse eid="1CO 15:5"/><verse number="6" style="v" sid="1CO 15:6"/>Emesịakwa, o gosiri ihe karịrị narị mmadụ ise nʼime ụmụnna onwe ya, nʼotu mgbe, ọtụtụ nʼime ndị ahụ ka nọ ndụ taa, ọ bụ ezie na ụfọdụ nʼime ha adaala nʼụra ọnwụ. <verse eid="1CO 15:6"/><verse number="7" style="v" sid="1CO 15:7"/>Emesịa, Jemis hụrụ ya; o mekwara ka ndị ozi niile hụ ya. <verse eid="1CO 15:7"/><verse number="8" style="v" sid="1CO 15:8"/>Nʼikpeazụ, mụ onwe m hụkwara ya, dịka a ga-asị na m bụ nwa a na-amụghị nʼoge.<verse eid="1CO 15:8"/></para>
  <para style="p">
    <verse number="9" style="v" sid="1CO 15:9"/>Nʼihi na ọ bụ m kachasị nta nʼime ndị ozi. O kwesikwaghị ka a akpọọ m onyeozi ya nʼihi na alụsoro m nzukọ Chineke ọgụ nke ukwuu. <verse eid="1CO 15:9"/><verse number="10" style="v" sid="1CO 15:10"/>Ma site nʼamara nke Chineke, abụ m ihe m bụ. Ọ pụtakwara na amara ya nʼebe m nọ abụghị ihe efu. Kama arụsịrị m ọrụ ike karịchasịa ndị ozi niile. Ma nʼezie, ọ bụghị m na-arụ ọrụ a, kama ọ bụ Chineke nʼonwe ya na-arụ ọrụ ya nʼime m. <verse eid="1CO 15:10"/><verse number="11" style="v" sid="1CO 15:11"/>Ma ọ bụ m, maọbụ ndị ọzọ, otu a ka anyị siri kwusaa, otu a ka unu sikwa kwere.<verse eid="1CO 15:11"/></para>
  <para style="s1">Mbilite nʼọnwụ nke ndị nwụrụ anwụ</para>
  <para style="p">
    <verse number="12" style="v" sid="1CO 15:12"/>Ma ọ bụrụ na a na-ekwusa na Kraịst si nʼọnwụ bilie, gịnị mere ụfọdụ unu ji na-ekwu na ndị nwụrụ anwụ apụghị isi nʼọnwụ bilie ọzọ. <verse eid="1CO 15:12"/><verse number="13" style="v" sid="1CO 15:13"/>Ọ bụrụ na ndị nwụrụ anwụ a pụghị i si nʼọnwụ bilie, nke a pụtara na e meghị ka Kraịst site nʼọnwụ bilie. <verse eid="1CO 15:13"/><verse number="14" style="v" sid="1CO 15:14"/>Ọ bụrụkwa na e meghị ka Kraịst si nʼọnwụ bilie, ihe anyị na-ezisa bụ ihe efu, okwukwe unu nwere bụkwa ihe efu. <verse eid="1CO 15:14"/><verse number="15" style="v" sid="1CO 15:15"/>Ma karịa nke a, a na-ahụta anyị ka ndị ama ụgha nke Chineke, nʼihi na anyị gbara ama banyere Chineke, na-asị na o mere ka Kraịst si nʼọnwụ bilie, bụ onye ọ na-emeghị ka o si nʼọnwụ bilie ma ọ bụrụ na-emeghị ka ndị nwụrụ anwụ dị ndụ ọzọ. <verse eid="1CO 15:15"/><verse number="16" style="v" sid="1CO 15:16"/>Nʼihi na, ọ bụrụ na a pụghị ime ka ndị nwụrụ anwụ bilie dị ndụ ọzọ, emekwaghị ka Kraịst si nʼọnwụ bilie. <verse eid="1CO 15:16"/><verse number="17" style="v" sid="1CO 15:17"/>Ma ọ bụrụ na-emeghị ka Kraịst si nʼọnwụ bilie, okwukwe unu bụ ihe efu, unu ka ga-anwụ na mmehie unu. <verse eid="1CO 15:17"/><verse number="18" style="v" sid="1CO 15:18"/>Mgbe ahụ ndị nwụrụ anwụ nʼime Kraịst lara nʼiyi. <verse eid="1CO 15:18"/><verse number="19" style="v" sid="1CO 15:19"/>Ọ bụrụkwa na olileanya anyị nʼime Kraịst gwụrụ naanị na ndụ anyị nʼime ụwa a, anyị bụ ndị e kwesiri ka e mere ebere.<verse eid="1CO 15:19"/></para>
  <para style="p">
    <verse number="20" style="v" sid="1CO 15:20"/>Ma e mere ka Kraịst si nʼọnwụ bilie nʼezie, onye mbụ nʼetiti ndị niile nwụrụ anwụ. <verse eid="1CO 15:20"/><verse number="21" style="v" sid="1CO 15:21"/>Nʼihi na dịka ọnwụ si site nʼaka otu nwoke bịa, otu a kwa ka mbilite nʼọnwụ si site nʼaka otu nwoke bịa. <verse eid="1CO 15:21"/><verse number="22" style="v" sid="1CO 15:22"/>Dịka mmadụ niile si anwụ site nʼaka Adam, otu a kwa ka mmadụ niile ga-esi dịkwa ndụ nʼime Kraịst. <verse eid="1CO 15:22"/><verse number="23" style="v" sid="1CO 15:23"/>Onye ọbụla ga-ebili nʼusoro nke ya, Kraịst mkpụrụ mbụ si nʼọnwụ bilie. Mgbe ọ lọghachiri, ndị niile bụ ndị nke Kraịst ga-esote. <verse eid="1CO 15:23"/><verse number="24" style="v" sid="1CO 15:24"/>Mgbe nke a gasịrị, ọgwụgwụ ihe niile ga-abịa, mgbe ọ ga-enyefe alaeze nʼaka Chineke bụ Nna, nʼihi na o meriela ịchị isi niile, na ikike niile na ike niile. <verse eid="1CO 15:24"/><verse number="25" style="v" sid="1CO 15:25"/>Nʼihi na ọ ga-abụ eze tutu ruo mgbe ọ lụgburu ndị iro ya niile, doo ha nʼokpuru ụkwụ ya. <verse eid="1CO 15:25"/><verse number="26" style="v" sid="1CO 15:26"/>Onye iro ikpeazụ a ga-emeri bụ ọnwụ. <verse eid="1CO 15:26"/><verse number="27" style="v" sid="1CO 15:27"/>Nʼihi na “O doola ihe niile nʼokpuru ụkwụ ya.”<note caller="+" style="f"><char style="fr" closed="false">15:27 </char><char style="ft" closed="false"><char style="xt"><ref loc="PSA 8:6">Abụ 8:6</ref></char></char></note> Ma mgbe ọbụla asịrị, “e doola ihe niile” nʼokpuru ụkwụ ya, o doro anya na Chineke agụnyeghị onwe ya, nʼihi na ọ bụ ya tinyere ihe niile nʼokpuru Kraịst. <verse eid="1CO 15:27"/><verse number="28" style="v" sid="1CO 15:28"/>Mgbe e merela ka ihe niile nọrọ nʼokpuru ya, mgbe ahụ, Ọkpara ya nʼonwe ya, ga-edobe onwe ya nʼokpuru onye ahụ dobere ihe niile nʼokpuru ya, ka Chineke bụrụ onye na-achị ihe niile.<verse eid="1CO 15:28"/></para>
  <para style="p">
    <verse number="29" style="v" sid="1CO 15:29"/>Ma ọ bụghị otu a, gịnị mere ụfọdụ ji eme ndị otu ha baptizim nʼọnọdụ ndị nwụrụ anwụ? Ọ bụrụ na e meghị ka ndị nwụrụ anwụ si nʼọnwụ bilie ma ọlị, nʼihi gịnị ka a na-eme mmadụ ndị a baptizim nʼọnọdụ ha? <verse eid="1CO 15:29"/><verse number="30" style="v" sid="1CO 15:30"/>Gịnị mere anyị ji nọrọ nʼize ndụ nʼoge awa ọbụla? <verse eid="1CO 15:30"/><verse number="31" style="v" sid="1CO 15:31"/>Nʼịgwa unu eziokwu, ụmụnna m, ana m ezute ọnwụ kwa ụbọchị. Ihe m ji kwupụta nke a bụ nʼihi ịnya isi nke m ji unu anya nʼime Jisọs Kraịst, Onyenwe anyị. <verse eid="1CO 15:31"/><verse number="32" style="v" sid="1CO 15:32"/>Ọ bụrụ na ndụ anyị na-agwụ nʼụwa a, dịka ndị mmadụ na-ekwu, gịnị bụkwanụ uru m nwere nʼihi ọgụ m na-alụso anụ ọhịa, bụ ndị ikom Efesọs? Ọ bụrụ na a gaghị eme ka ndị nwụrụ anwụ bilie,</para>
  <para style="q1" vid="1CO 15:32">“Ka anyị rienụ, ṅụọkwanụ,</para>
  <para style="q2" vid="1CO 15:32">nʼihi na echi anyị ga-anwụ.”<note caller="+" style="f"><char style="fr" closed="false">15:32 </char><char style="ft" closed="false"><char style="xt"><ref loc="ISA 22:13">Aịz 22:13</ref></char></char></note><verse eid="1CO 15:32"/></para>
  <para style="m">
    <verse number="33" style="v" sid="1CO 15:33"/>Unu ekwela ka e duhie unu. Nʼihi na mkparịkọta agwa ọjọọ na-emebi ezi agwa. <verse eid="1CO 15:33"/><verse number="34" style="v" sid="1CO 15:34"/>Sitenụ na ndụ enweghị nghọta unu lọghachita dịka unu kwesiri, unu emehiekwala ọzọ. Nʼihi na-enwere ụfọdụ bụ ndị na-amaghị Chineke. Ana m ekwu nke a ka ihere mee unu.<verse eid="1CO 15:34"/></para>
  <para style="s1">Mbilite nʼọnwụ nke anụ ahụ</para>
  <para style="p">
    <verse number="35" style="v" sid="1CO 15:35"/>Ma ụfọdụ ga-ajụ, “Olee otu a ga-esi mee ka onye nwụrụ anwụ bilie? Olee ụdị ahụ ha ga-enwe mgbe ha ga-apụta?” <verse eid="1CO 15:35"/><verse number="36" style="v" sid="1CO 15:36"/>Onye nzuzu! Mkpụrụ ọka i tinyere nʼala agaghị epu ma ọ bụrụ na o bughị ụzọ nwụọ. <verse eid="1CO 15:36"/><verse number="37" style="v" sid="1CO 15:37"/>Mgbe ị na-agha mkpụrụ, ọ bụghị anụ ahụ nke ga-apụta ka ị na-agha, kama ọ bụ naanị mkpụrụ nkịtị, eleghị anya mkpụrụ ọka wiiti, maọbụ mkpụrụ ọzọ. <verse eid="1CO 15:37"/><verse number="38" style="v" sid="1CO 15:38"/>Ma Chineke na-enye ya ahụ dịka o si chọọ. Ọ na-enyekwa mkpụrụ ọbụla nʼime mkpụrụ niile ahụ nke kwesiri ya. <verse eid="1CO 15:38"/><verse number="39" style="v" sid="1CO 15:39"/>Anụ ahụ niile abụghị otu, mmadụ nwere anụ ahụ dị iche, anụ ọhịa nwere ụdị anụ ahụ nke ha. Anụ ufe nwere anụ ahụ ha, azụ nwekwara nke ha. <verse eid="1CO 15:39"/><verse number="40" style="v" sid="1CO 15:40"/>Ahụ nke eluigwe na ahụ nke ụwa dịkwa. Ma ịma mma na ebube nke ahụ nke eluigwe bụ otu, ịma mma na ebube nke ahụ nke ụwa dịkwa iche. <verse eid="1CO 15:40"/><verse number="41" style="v" sid="1CO 15:41"/>Anyanwụ nwere ebube nke ya, ọnwa nwekwa nke ya, kpakpando nwekwara ebube nke ya. Kpakpando dịkwa iche site nʼibe ya nʼịma mma na ebube.<verse eid="1CO 15:41"/></para>
  <para style="p">
    <verse number="42" style="v" sid="1CO 15:42"/>Otu a ka ọ dị nʼebe mbilite nʼọnwụ ndị nwụrụ anwụ dị. Mgbe e liri anụ ahụ anyị, ihe nwụrụ anwụ na nke pụrụ ire ure ka ọ bụ, ma mgbe e mere ka o si nʼọnwụ bilie, ọ gaghị anwụkwa ọzọ. <verse eid="1CO 15:42"/><verse number="43" style="v" sid="1CO 15:43"/>A na-eli ahụ onye nwụrụ anwụ dịka ihe enweghị ugwu, ma a na-eme ka o si nʼọnwụ bilie nʼebube. A na-eli onye nwụrụ anwụ nʼadịghị ike, ma a na-eme ka o si nʼọnwụ bilie nʼịdị ike. <verse eid="1CO 15:43"/><verse number="44" style="v" sid="1CO 15:44"/>A na-eli onye nwụrụ anwụ dịka anụ ahụ nkịtị, ma a na-eme ka o jiri ahụ nke mmụọ kulite.</para>
  <para style="p" vid="1CO 15:44">Ọ bụrụ na e nwere anụ ahụ nkịtị, e nwekwara ahụ nke mmụọ. <verse eid="1CO 15:44"/><verse number="45" style="v" sid="1CO 15:45"/>E dere ya, “Mmadụ mbụ, bụ Adam, ghọrọ mkpụrụobi dị ndụ, Adam nke ikpeazụ bụ mmụọ na-enye ndụ.”<note caller="+" style="f"><char style="fr" closed="false">15:45 </char><char style="ft" closed="false"><char style="xt"><ref loc="GEN 2:7">Jen 2:7</ref></char></char></note> <verse eid="1CO 15:45"/><verse number="46" style="v" sid="1CO 15:46"/>Ma mmụọ e bughị ụzọ, kama ọ bụ ahụ nkịtị, ma mmụọ bịara nʼikpeazụ. <verse eid="1CO 15:46"/><verse number="47" style="v" sid="1CO 15:47"/>Mmadụ nke nwoke sitere nʼala, ejikwa aja kpụọ ya; mmadụ nke abụọ si nʼeluigwe bịa. <verse eid="1CO 15:47"/><verse number="48" style="v" sid="1CO 15:48"/>Dị ka mmadụ nke mbụ ahụ e jiri aja kpụọ dị, otu a ka ndị niile si nʼaja pụta dịkwa. Ma dị ka mmadụ nke eluigwe ahụ dị, otu a ka ndị niile bụ ụmụ eluigwe dịkwa. <verse eid="1CO 15:48"/><verse number="49" style="v" sid="1CO 15:49"/>Dịka anyị niile yikwasịrị onyinyo nke nwoke e jiri aja kpụọ, otu ahụkwa ka anyị ga-esi yikwasị onyinyo nke nwoke nke eluigwe.<verse eid="1CO 15:49"/></para>
  <para style="p">
    <verse number="50" style="v" sid="1CO 15:50"/>Ihe m na-ekwu, ụmụnna m, bụ na anụ ahụ na ọbara enweghị ike iketa alaeze Chineke. Ihe na-ere ure agaghịkwa eketa ereghị ure. <verse eid="1CO 15:50"/><verse number="51" style="v" sid="1CO 15:51"/>Ma geenụ ntị ka m gwa unu ihe omimi a! Ọ bụghị anyị niile na-aga ịnwụ, kama, a ga-enye anyị anụ ahụ ọhụrụ nke pụrụ iche. <verse eid="1CO 15:51"/><verse number="52" style="v" sid="1CO 15:52"/>Nʼotu mgbe, nʼotu ntabi anya, mgbe a ga-afụ opi ike ikpeazụ. Nʼihi na opi ga-ada, a ga-eme ka ndị nwụrụ anwụ si nʼọnwụ bilite na-ereghị ure. A ga-agbanwekwa anyị. <verse eid="1CO 15:52"/><verse number="53" style="v" sid="1CO 15:53"/>Nʼihi na a ghaghị ịgbanwe anụ ahụ anyị a nke na-anwụ anwụ, nyekwa anyị ahụ nke na-agaghị anwụ ọzọ. <verse eid="1CO 15:53"/><verse number="54" style="v" sid="1CO 15:54"/>Mgbe ahụ nke a pụrụ ire ure ga-eyikwasị ereghị ure, nke a pụrụ ịnwụ anwụ ga-eyikwasị anwụghị anwụ. Mgbe ahụ, okwu ahụ e dere nʼakwụkwọ nsọ ga-emezu, okwu ahụ sịrị, “Elomiela ọnwụ, meriekwa ike ya niile.”<note caller="+" style="f"><char style="fr" closed="false">15:54 </char><char style="ft" closed="false"><char style="xt"><ref loc="ISA 25:8">Aịz 25:8</ref></char></char></note><verse eid="1CO 15:54"/></para>
  <para style="q1">
    <verse number="55" style="v" sid="1CO 15:55"/>“Ọnwụ, olee ebe mmeri gị dị?</para>
  <para style="q2" vid="1CO 15:55">Ọnwụ, olee ebe ihe ụfụ gị dị?”<note caller="+" style="f"><char style="fr" closed="false">15:55 </char><char style="ft" closed="false"><char style="xt"><ref loc="HOS 13:14">Hos 13:14</ref></char></char></note><verse eid="1CO 15:55"/></para>
  <para style="m">
    <verse number="56" style="v" sid="1CO 15:56"/>Nʼihi na ihe ahụ ọnwụ ji agbata mmadụ bụ mmehie, ma ihe na-enye mmehie ike bụ iwu. <verse eid="1CO 15:56"/><verse number="57" style="v" sid="1CO 15:57"/>Ka ekele dịrị Chineke onye na-enye anyị mmeri site nʼOnyenwe anyị Jisọs Kraịst.<verse eid="1CO 15:57"/></para>
  <para style="p">
    <verse number="58" style="v" sid="1CO 15:58"/>Ya mere, ụmụnna m ndị m hụrụ nʼanya, kwụsienụ ike, bụrụnụ akwaa akwụrụ. Nọgidenụ nʼọrụ Onyenwe anyị mgbe niile, ebe unu maara na ọrụ unu na-arụ nʼime Onyenwe anyị abụghị ihe efu.<verse eid="1CO 15:58"/></para>
  <chapter eid="1CO 15"/>
  <chapter number="16" style="c" sid="1CO 16"/>
  <para style="s1">Onyinye nʼihi ndị nsọ nọ na mkpa</para>
  <para style="p">
    <verse number="1" style="v" sid="1CO 16:1"/>Nʼihe niile banyere ụtụ ihe onyinye nke ndị nsọ, gbalịanụ mee dịka m nyere ndị chọọchị dị nʼakụkụ Galeshịa nʼiwu. <verse eid="1CO 16:1"/><verse number="2" style="v" sid="1CO 16:2"/>Ụbọchị ụka niile, ka onye ọbụla site nʼihe ọ kpatara nʼizu ụka ahụ wepụta ụfọdụ ihe nke ọ ga-eji nye onyinye a. Unu e cherekwala ịnakọta ihe onyinye ndị a ruo mgbe m ga-abịa. Ka a hapụ iche tutu ruo mgbe m bịara. <verse eid="1CO 16:2"/><verse number="3" style="v" sid="1CO 16:3"/>Mgbe m bịara, aga m edenye ndị ahụ kwesiri ntụkwasị obi, bụ ndị unu họpụtara akwụkwọ nkọwa, ziga ha ibugara ndị nọ na Jerusalem onyinye obiọma unu. <verse eid="1CO 16:3"/><verse number="4" style="v" sid="1CO 16:4"/>Ọ bụrụkwa na ọ dị mkpa na m ga-eso ha gaa, mụ na ha ga-esoro.<verse eid="1CO 16:4"/></para>
  <para style="s1">Nzube Pọl</para>
  <para style="p">
    <verse number="5" style="v" sid="1CO 16:5"/>Aga m abịa ileta unu mgbe m gasịrị Masidonia. Nʼihi na ana m ezube isi nʼụzọ Masidonia abịa. <verse eid="1CO 16:5"/><verse number="6" style="v" sid="1CO 16:6"/>Mgbe m bịara, ọ na-adị m ka mụ na unu ga-anọ ogologo oge. Ma eleghị anya, anyị ga-anọ tutu oge oyi agwụ. Mgbe ahụ site, nʼinyeaka unu, aga m ahapụ unu gaa ebe ọzọ. <verse eid="1CO 16:6"/><verse number="7" style="v" sid="1CO 16:7"/>Nʼihi na-achọghị m ileta unu ugbu a m nọ nʼije ngafere. Kama ana m ezube ịbịa nọnyere unu nwa oge, ma ọ bụrụ na Onyenwe anyị e kwenye. <verse eid="1CO 16:7"/><verse number="8" style="v" sid="1CO 16:8"/>Ma aga m anọ nʼEfesọs tutu ruo oge Pentikọọsụ, <verse eid="1CO 16:8"/><verse number="9" style="v" sid="1CO 16:9"/>nʼihi na-emegheela ọnụ ụzọ dị ukwuu nke na-arụpụta ezi ọrụ nye m, ma ha dị ọtụtụ bụ ndị na-eguzogide m.<verse eid="1CO 16:9"/></para>
  <para style="p">
    <verse number="10" style="v" sid="1CO 16:10"/>Ọ bụrụ na Timoti abịa, lezienụ anya mee ka ọ ghara inwe ihe ọ ga-atụ egwu mgbe ọ nọ nʼetiti unu, nʼihi na ọ bụ onye na-arụ ọrụ Onyenwe anyị dịka m si arụ ya. <verse eid="1CO 16:10"/><verse number="11" style="v" sid="1CO 16:11"/>Ka onye ọbụla ghara ileda ya anya. Kama, dupunụ ya nʼije ya nʼudo ka o nwe ike lọghachikwute m. Mụ na ụmụnna ndị ọzọ na-ele anya nlọta ya.<verse eid="1CO 16:11"/></para>
  <para style="p">
    <verse number="12" style="v" sid="1CO 16:12"/>Arịrịọ m nwanne anyị Apọlọs ka o soro ụmụnna ndị ọzọ bịa leta unu, ma ọ bụghị uche ya ma ọlị ịbịakwute unu ugbu a. Ọ ga-abịa mgbe ọbụla ohere pụtara.<verse eid="1CO 16:12"/></para>
  <para style="p">
    <verse number="13" style="v" sid="1CO 16:13"/>Na-echenụ nche mgbe niile, guzosienụ ike nʼime okwukwe unu. Dịrịnụ ka ndị tozuru dimkpa, ndị dị ike. <verse eid="1CO 16:13"/><verse number="14" style="v" sid="1CO 16:14"/>Werenụ ịhụnanya na-arụ ọrụ ọbụla unu na-arụ.<verse eid="1CO 16:14"/></para>
  <para style="p">
    <verse number="15" style="v" sid="1CO 16:15"/>Ugbu a, arịọ m unu ụmụnna m, unu maara na ezinaụlọ Stefanas bụ ndị mbụ kwere ekwe nʼala Akaịa.<note caller="+" style="f"><char style="fr" closed="false">16:15 </char><char style="ft" closed="false">Akaịa bụkwa Griis.</char></note> Ha nyekwara onwe ha maka ijere ndị nsọ ozi. <verse eid="1CO 16:15"/><verse number="16" style="v" sid="1CO 16:16"/>Ana m arịọ unu ka unu na-asọpụrụ ndị dị otu a, nakwa onye ọbụla bụ onye otu anyị na onye ọrụ anyị. <verse eid="1CO 16:16"/><verse number="17" style="v" sid="1CO 16:17"/>Obi tọrọ m ụtọ nʼọbịbịa nke Stefanas na Fọtunetus na Akaikọs. Ha emelara m ihe unu gaara emere m, ma a sị na unu nọ nʼebe a. <verse eid="1CO 16:17"/><verse number="18" style="v" sid="1CO 16:18"/>Ha kwalitere mmụọ m dịka ha kwalitere nke unu. Nyenụ ndị dị otu a nsọpụrụ.<verse eid="1CO 16:18"/></para>
  <para style="b"/>
  <para style="s1">Ekele ikpeazụ</para>
  <para style="p">
    <verse number="19" style="v" sid="1CO 16:19"/>Ụlọ chọọchị niile dị nʼokpuru Eshịa na-ezitere unu ozi ekele.</para>
  <para style="p" vid="1CO 16:19">Akwila na Prisila, na nzukọ dị nʼụlọ ha na-enye unu ekele obiọma nʼime Onyenwe anyị.<verse eid="1CO 16:19"/></para>
  <para style="p">
    <verse number="20" style="v" sid="1CO 16:20"/>Ụmụnna niile nọ nʼebe a na-ekele unu.</para>
  <para style="p" vid="1CO 16:20">Werenụ isurita ọnụ dị nsọ kelerịta onwe unu.<verse eid="1CO 16:20"/></para>
  <para style="b"/>
  <para style="p">
    <verse number="21" style="v" sid="1CO 16:21"/>Ọ bụ mụ onwe m bụ Pọl ji aka m na-ede ekele nke a.<verse eid="1CO 16:21"/></para>
  <para style="b"/>
  <para style="p">
    <verse number="22" style="v" sid="1CO 16:22"/>Ọ bụrụ na onye ọbụla ahụghị Onyenwe anyị nʼanya, ka ọ bụrụ onye a bụrụ ọnụ. Onyenwe anyị bịa!<verse eid="1CO 16:22"/></para>
  <para style="b"/>
  <para style="p">
    <verse number="23" style="v" sid="1CO 16:23"/>Ka amara Onyenwe anyị Jisọs dịnyere unu.<verse eid="1CO 16:23"/></para>
  <para style="b"/>
  <para style="p">
    <verse number="24" style="v" sid="1CO 16:24"/>Ka ịhụnanya m dịnyere unu niile site nʼOnyenwe anyị Jisọs Kraịst. Amen.<verse eid="1CO 16:24"/></para>
  <chapter eid="1CO 16"/>
</usx>
