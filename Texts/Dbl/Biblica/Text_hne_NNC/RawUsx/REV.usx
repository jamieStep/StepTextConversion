<?xml version="1.0" encoding="UTF-8"?>
<usx version="2.6">
  <book code="REV" style="id">- Chhattisgarhi NT 2012</book>
  <para style="ide">65001 - Unicode (UTF-8)</para>
  <para style="rem">Copyright Information: ©2014 Biblica</para>
  <para style="h">दरसन</para>
  <para style="toc1">यूहन्ना के लिखे दरसन के किताब</para>
  <para style="toc2">दरसन</para>
  <para style="toc3">दरसन</para>
  <para style="mt1">यूहन्ना के लिखे दरसन के किताब</para>
  <para style="ip">ए बात म सहमती हवय कि दरसन के ए किताब ला यीसू के चेला, यूहन्ना ह लिखे हवय। ए किताब ह ओ समय लिखे गीस जब मसीहीमन यीसू मसीह म अपन बिसवास के खातिर सताय जावत रिहिन। ए किताब ला लिखे के खास उदेस्य ए रिहिस कि एला पढ़इयामन दुःख-तकलीफ अऊ सतावा के समय यीसू ऊपर अपन बिसवास ला बनाय रखंय। ए किताब म जादा बात दरसन म हवय, जऊन ला प्रतिकात्मक भासा म लिखे गे हवय। ए बात संभव हवय कि ए प्रतिकात्मक भासा ला ओ समय के मसीहीमन समझत रिहिन, पर आने जम्मो मनखेमन बर एह भेद के बात रिहिस। किताब के लिखइया ह अलग-अलग दरसन के माला म बिसय ला अलग-अलग तरिका ले दुहराय हवय। हालाकि अलग-अलग मनखेमन ए किताब म लिखे बात के अलग-अलग मतलब निकारथें, पर खास बिसय ह साफ हवय: परमेसर ह परभू यीसू मसीह के दुवारा अपन जम्मो बईरीमन ला, सैतान ला घलो पूरा-पूरी सदाकाल बर नास कर दिही अऊ आखिरी बिजय के बाद, ओह अपन बिसवास लइक मनखेमन ला एक नवां धरती अऊ नवां अकास के रूप म आसिस दिही।</para>
  <para style="iot">ए किताब ला खाल्‍हे लिखे भाग म बांटे जा सकथे।</para>
  <para style="io1">भूमिका <char style="ior"><ref loc="REV 1:1-3">1:1-3</ref> </char></para>
  <para style="io1">सुरूआती दरसन अऊ सात कलीसियामन ला अलग-अलग चिट्ठी <char style="ior"><ref loc="REV 1:4-3:22">1:4–3:22</ref></char></para>
  <para style="io1">सात मुहर म बंद किताब <char style="ior"><ref loc="REV 4:1-8:1">4:1–8:1</ref></char></para>
  <para style="io1">सात तुरही <char style="ior"><ref loc="REV 8:2-11:19">8:2–11:19</ref></char></para>
  <para style="io1">सांप के सहीं पसु अऊ दू जंगली पसु <char style="ior"><ref loc="REV 12-13">12–13</ref></char></para>
  <para style="io1">आने दरसनमन <char style="ior"><ref loc="REV 14-15">14–15</ref></char></para>
  <para style="io1">परमेसर के कोरोध के सात कटोरा <char style="ior"><ref loc="REV 16">16</ref></char></para>
  <para style="io1">बाबूल सहर, जंगली पसु, लबरा अगमजानीमन के बिनास अऊ सैतान के हार <char style="ior"><ref loc="REV 17:1-20:10">17:1–20:10</ref></char></para>
  <para style="io1">आखिरी नियाय <char style="ior"><ref loc="REV 20:11-15">20:11-15</ref></char></para>
  <para style="io1">नवां अकास, नवां धरती अऊ नवां यरूसलेम <char style="ior"><ref loc="REV 21:1-22:5">21:1–22:5</ref></char></para>
  <para style="io1">सार <char style="ior"><ref loc="REV 22:6-21">22:6-21</ref></char></para>
  <chapter number="1" style="c"/>
  <para style="p">
    <verse number="1" style="v"/>ए किताब ह यीसू मसीह के दिब्य परकासन के बारे म अय, जऊन ला परमेसर ह ओला दीस कि ओह अपन सेवकमन ला निकट भविस्य म होवइया घटनामन ला देखावय। मसीह ह अपन स्‍वरगदूत ला पठोके ए दिब्य परकासन के बात ला अपन सेवक यूहन्ना ला बताईस। <verse number="2" style="v"/>यूहन्ना ओ जम्मो बात के गवाही देवत हवय, जऊन ला ओह देखिस – कि एह परमेसर के संदेस अऊ यीसू मसीह के बताय सच्‍चई ए। <verse number="3" style="v"/>ओ मनखे ह आसिस पाही, जऊन ह ए अगमबानी के बचन ला पढ़थे अऊ ओमन आसिस पाहीं, जऊन मन एला सुनथें अऊ एम लिखे बात ला मानथें, काबरकि ए बातमन के पूरा होय के समय ह लकठा आ गे हवय।</para>
  <para style="s1">सात कलीसियामन बर संदेस</para>
  <para style="p">
    <verse number="4" style="v"/>में यूहन्ना ह एसिया प्रदेस के सात कलीसिया के मनखेमन ला ए बात लिखत हंव।</para>
  <para style="p">परमेसर जऊन ह हवय, जऊन ह रिहिस, अऊ जऊन ह अवइया हवय; अऊ ओकर सिंघासन के आघू म हाजिर सात आतमामन, <verse number="5" style="v"/>अऊ यीसू मसीह, जऊन ह बिसवास लइक गवाह ए, अऊ मरे म ले जी उठे म पहिलांत ए अऊ संसार म राजामन ऊपर राज करथे – ए जम्मो के तरफ ले तुमन ला अनुग्रह अऊ सांति मिलय।</para>
  <para style="p">यीसू, जऊन ह हमन ला मया करथे अऊ हमन ला अपन लहू के दुवारा हमर पाप ले छुटकारा दे हवय, <verse number="6" style="v"/>अऊ हमन ला एक देस अऊ पुरोहित बनाय हवय, ताकि हमन ओकर परमेसर अऊ ददा के सेवा करन – ओ यीसू के महिमा अऊ सामरथ जुग-जुग होवय! आमीन।</para>
  <para style="q1">
    <verse number="7" style="v"/>देखव, ओह बादर ऊपर आवत हवय,</para>
  <para style="q2">अऊ जम्मो झन ओला देखहीं,</para>
  <para style="q1">जऊन मन ओला छेदे-बेधे रिहिन, ओमन घलो ओला देखहीं;</para>
  <para style="q2">अऊ संसार के जम्मो मनखेमन ओकर बर सोक मनाहीं।</para>
  <para style="qc">अइसने ही होही! आमीन<note caller="+" style="f"><char style="fr" closed="false">1:7 </char><char style="ft" closed="false">“छेदे-बेधे रिहिन” के मतलब मार हारे रिहिन।</char></note>।</para>
  <para style="p">
    <verse number="8" style="v"/>परभू परमेसर ह कहिथे, “मेंह सुरू (अल्फा) अऊ मेंह अंत (ओमेगा) अंव। मेंह ओ सर्वसक्तिमान अंव, जऊन ह हवय, अऊ जऊन ह रिहिस अऊ जऊन ह अवइया हवय<note caller="+" style="f"><char style="fr" closed="false">1:8 </char><char style="ft" closed="false">यूनानी भासा म “अल्फा” ह पहिली अऊ “ओमेगा” ह आखिरी अकछर होथे।</char></note>।”</para>
  <para style="s1">मसीह के दरसन</para>
  <para style="p">
    <verse number="9" style="v"/>मेंह तुम्‍हर भाई यूहन्ना अंव अऊ यीसू के दुःख, परमेसर के राज अऊ धीरज सहित सहन करे म तुम्‍हर संग भागीदार अंव। परमेसर के बचन अऊ यीसू के बारे म गवाही देय के कारन मेंह पतमुस नांव के टापू म बंदी रहेंव। <verse number="10" style="v"/>परभू के दिन, मेंह पबितर आतमा ले भर गेंव अऊ मेंह अपन पाछू कोति तुरही के सहीं एक ऊंचहा अवाज सुनेंव, <verse number="11" style="v"/>जऊन ह ए कहिस: “जऊन कुछू तेंह देखत हवस, ओला एक ठन किताब म लिख अऊ ओला सात कलीसिया – इफिसुस, स्‍मुरना, पिरगमुन, थुआतीरा, सरदीस, फिलाडेलफिया अऊ लौदीकिया ला पठो दे।”</para>
  <para style="p">
    <verse number="12" style="v"/>जऊन ह मोर ले गोठियावत रहय, ओला देखे बर जब मेंह पाछू कोति किंजरेंव, त मोला दीया ला मढ़ाय के सात ठन सोन के दीवट दिखिस, <verse number="13" style="v"/>अऊ दीवटमन के मांझा म मनखे के बेटा सहीं एक झन मनखे ला देखेंव, जऊन ह गोड़ तक लम्‍बा पोसाक पहिरे रहय अऊ ओकर छाती ऊपर चौरस सोन के फीता रहय। <verse number="14" style="v"/>ओकर मुड़ अऊ चुंदी ह ऊन अऊ बरफ सहीं एकदम पंडरा रहय अऊ ओकर आंखीमन धधकत आगी सहीं रिहिन। <verse number="15" style="v"/>ओकर गोड़मन भट्ठी म तिपोय पीतल सहीं चमकत रहंय अऊ ओकर अवाज ह गरजत पानी सहीं रहय। <verse number="16" style="v"/>ओह अपन जेवनी हांथ म सात ठन तारामन ला धरे रहय अऊ ओकर मुहूं ले एक ठन चोक दूधारी तलवार ह निकरत रहय। ओकर चेहरा ह अइसने चमकत रहय, जइसने सूरज ह भरे मंझनियां के बखत चमकथे।</para>
  <para style="p">
    <verse number="17" style="v"/>जब मेंह ओला देखेंव, त मरे मनखे सहीं ओकर गोड़ करा गिर पड़ेंव। तब ओह अपन जेवनी हांथ ला मोर ऊपर रखके कहिस: “झन डर्रा। मेंहीच ह पहिली अऊ आखिरी अंव। <verse number="18" style="v"/>मेंह जीयत हवंव। मेंह मर गे रहेंव, पर देख, अब मेंह सदाकाल बर जीयत हवंव। अऊ मोर करा मिरतू अऊ मरे मनखेमन के संसार ऊपर अधिकार हवय।</para>
  <para style="p">
    <verse number="19" style="v"/>एकरसेति, जऊन कुछू तेंह देखे हवस, जऊन ह अभी होवत हवय, अऊ जऊन ह एकर बाद होवइया हवय, ओ जम्मो बात ला लिख ले। <verse number="20" style="v"/>जऊन सात ठन तारा, तेंह मोर जेवनी हांथ म देखे, ओ सातों तारा अऊ सोन के सात दीवटमन के मतलब ए अय: ओ सात तारामन सात ठन कलीसिया के दूत अंय, अऊ ओ सात दीवटमन सात ठन कलीसिया अंय।”</para>
  <chapter number="2" style="c"/>
  <para style="s1">इफिसुस के कलीसिया ला संदेस</para>
  <para style="p">
    <verse number="1" style="v"/>“इफिसुस के कलीसिया के दूत ला ए लिख:</para>
  <para style="b"/>
  <para style="pi1">जऊन ह जेवनी हांथ म सात ठन तारा धरे हवय अऊ सोन के सात ठन दीवट के बीच म चलते-फिरथे, ओकर ए बचन अय: <verse number="2" style="v"/>मेंह तुम्‍हर काम, तुम्‍हर कठोर मिहनत अऊ तुम्‍हर धीरज ला जानत हंव। मेंह जानत हंव कि तुमन दुस्‍ट मनखेमन ला सहे नइं सकव। जऊन मन अपन-आप ला प्रेरित कहिथें, पर हवंय नइं, तुमन ओमन ला परखे हवव अऊ ओमन ला लबरा पाय हवव। <verse number="3" style="v"/>तुमन धीरज धरे हवव; मोर खातिर तुमन दुःख सहे हवव अऊ हिम्मत नइं हारे हवव।</para>
  <para style="pi1">
    <verse number="4" style="v"/>तभो ले मेंह तुम्‍हर बिरोध म, ए कहत हंव: तुमन अब मोला वइसने मया नइं करव, जइसने पहिली करत रहेव। <verse number="5" style="v"/>सोचव कि तुमन कतेक गिर गे हवव। पछताप करव अऊ ओ काम करव, जऊन ला तुमन पहिली करत रहेव। यदि तुमन पछताप नइं करहू, त मेंह तुम्‍हर करा आके तुम्‍हर दीवट ला ओकर जगह ले टार दूहूं। <verse number="6" style="v"/>पर तुमन म एक बने बात ए हवय कि मोर सहीं, तुमन घलो नीकुलईमन के काम ले घिन करथव<note caller="+" style="f"><char style="fr" closed="false">2:6 </char><char style="ft" closed="false">नीकुलईमन ए कहंय कि मनखे के जीव अऊ जिनगी ला कोनो नुकसान नइं होवय, यदि ओह कोनो घलो कुकरम करथे तभो ले।</char></note>।</para>
  <para style="pi1">
    <verse number="7" style="v"/>जेकर कान हवय, ओह सुन ले कि पबितर आतमा ह कलीसियामन ला का कहिथे। जऊन ह बिजयी होही, ओला मेंह जिनगी के रूख के फर खाय बर अधिकार दूहूं, जऊन ह परमेसर के स्‍वरग-लोक के बगीचा म हवय।”</para>
  <para style="s1">स्‍मुरना के कलीसिया ला संदेस</para>
  <para style="p">
    <verse number="8" style="v"/>“स्‍मुरना के कलीसिया के दूत ला ए लिख:</para>
  <para style="b"/>
  <para style="pi1">जऊन ह पहिली अऊ आखिरी ए, जऊन ह मर गे रिहिस अऊ फेर जी उठिस, ओकर ए बचन अय: <verse number="9" style="v"/>मेंह तुम्‍हर दुःख-तकलीफ अऊ तुम्‍हर गरीबी ला जानथंव – तभो ले तुमन धनवान अव! मेंह जानथंव कि ओमन तुम्‍हर बदनामी करथें, जऊन मन अपन-आप ला यहूदी कहिथें, पर हवंय नइं। ओमन सैतान के सभा-घर अंय। <verse number="10" style="v"/>तुम्‍हर ऊपर जऊन दुःख-तकलीफ अवइया हवय, ओकर ले झन डर्रावव। मेंह तुमन ला बतावत हंव, सैतान ह तुमन ला परखे बर, तुमन ले कतको झन ला जेल म डारही, अऊ तुमन दस दिन तक दुःख भोगहू। मरते दम तक मोर बिसवासी रहव अऊ मेंह तुमन ला जिनगी के मुकुट दूहूं। <verse number="11" style="v"/>जेकर कान हवय, ओह सुन ले कि पबितर आतमा ह कलीसियामन ला का कहिथे। जऊन ह बिजयी होही, ओला दूसरा मिरतू ले कोनो नुकसान नइं होवय<note caller="+" style="f"><char style="fr" closed="false">2:11 </char><char style="ft" closed="false">“दूसर मिरतू” के मतलब आगी के झील म सदाकाल के दंड अय। देखव 20:6, 14-15 अऊ 21:8</char></note>।”</para>
  <para style="s1">पिरगमुन के कलीसिया ला संदेस</para>
  <para style="p">
    <verse number="12" style="v"/>“पिरगमुन के कलीसिया के दूत ला ए लिख:</para>
  <para style="b"/>
  <para style="pi1">जेकर करा तेज दूधारी तलवार हवय, ओकर ए बचन अय: <verse number="13" style="v"/>मेंह जानथंव कि तेंह कहां रहिथस; तेंह उहां रहिथस, जिहां सैतान के सिंघासन हवय! तभो ले तेंह मोर ऊपर अपन बिसवास म स्थिर हवस। तेंह ओ दिन म घलो मोर ऊपर अपन बिसवास ला नइं तियागे, जब मोर बिसवास लइक गवाह अन्‍तिपास ह तुम्‍हर सहर म मारे गीस – जिहां सैतान रहिथे।</para>
  <para style="pi1">
    <verse number="14" style="v"/>तभो ले, मोर करा तुम्‍हर बिरोध म कहे बर कुछू हवय: तुम्‍हर बीच म कुछू मनखेमन हवंय, जऊन मन बिलाम के सिकछा ला मानथें। बिलाम ह बालाक ला सिखोय रिहिस कि ओह इसरायलीमन ला ठोकर के रसता म ले जावय, ताकि ओमन मूरती ऊपर चघाय चीज ला खावंय अऊ छिनारी करंय। <verse number="15" style="v"/>तुम्‍हर बीच म कुछू अइसने मनखेमन घलो हवंय, जऊन मन नीकुलईमन के सिकछा ला मानथें। <verse number="16" style="v"/>एकरसेति, पछताप करव; नइं त मेंह तुम्‍हर करा जल्दी आहूं अऊ अपन मुहूं के तलवार ले ओमन के बिरोध म लड़हूं।</para>
  <para style="pi1">
    <verse number="17" style="v"/>जेकर कान हवय, ओह सुन ले कि पबितर आतमा ह कलीसियामन ला का कहिथे। जऊन ह बिजयी होही, ओला मेंह लुकाय मन्ना म ले कुछू दूहूं। मेंह ओला एक ठन सफेद पथरा घलो दूहूं, जऊन म एक नवां नांव लिखाय होही, जेला सिरिप ओहीच जानही, जऊन ह ओला पाही।”</para>
  <para style="s1">थुआतीरा के कलीसिया ला संदेस</para>
  <para style="p">
    <verse number="18" style="v"/>“थुआतीरा के कलीसिया के दूत ला एक लिख:</para>
  <para style="b"/>
  <para style="pi1">एह परमेसर के बेटा के बचन ए, जेकर आंखी ह धधकत आगी सहीं हवय अऊ जेकर गोड़मन पालीस करे पीतल सहीं चमकत हवंय। <verse number="19" style="v"/>मेंह तुम्‍हर काम, तुम्‍हर मया, तुम्‍हर बिसवास, तुम्‍हर सेवा अऊ तुम्‍हर धीरज ला जानत हंव। मेंह ए घलो जानत हंव कि तुम्‍हर अभी के काम ह पहिली के काम ले बढ़ के हवय।</para>
  <para style="pi1">
    <verse number="20" style="v"/>तभो ले मोला तुम्‍हर बिरोध म ए कहना हवय: तुमन ओ माईलोगन – इजेबेल ला कुछू नइं कहव, जऊन ह अपन-आप ला अगमजानी कहिथे अऊ अपन सिकछा के दुवारा मोर सेवकमन ला छिनारी करे बर अऊ मूरती ऊपर चघाय चीजमन ला खाय बर बहकाथे। <verse number="21" style="v"/>मेंह ओला अपन पाप ले पछताप करे के मऊका देय हवंव, पर ओह पछताप नइं करे चाहथे। <verse number="22" style="v"/>एकरसेति, मेंह ओला तकलीफ म डालहूं अऊ जऊन मन ओकर संग छिनारी करथें, कहूं ओमन अपन पाप ला छोंड़के पछताप नइं करहीं, त मेंह ओमन ऊपर घोर दुःख-तकलीफ डालहूं। <verse number="23" style="v"/>मेंह ओ माईलोगन के लइकामन ला मार डालहूं। तब जम्मो कलीसियामन जान लिहीं कि मेंह ओ अंव, जऊन ह मनखे के हिरदय अऊ मन ला जांचथे, अऊ मेंह तुमन ले हर एक ला तुम्‍हर काम के मुताबिक परतिफल दूहूं।</para>
  <para style="pi1">
    <verse number="24" style="v"/>अब थुआतीरा के ओ बांचे मनखेमन, जऊन मन ओ माईलोगन के सिकछा ला नइं मानव अऊ ओ बात ला नइं सिखेव, जऊन ला कुछू मनखेमन सैतान के गहिरा भेद कहिथें, मेंह तुमन ला कहत हंव कि मेंह तुम्‍हर ऊपर अऊ कोनो आने बोझ नइं डालंव। <verse number="25" style="v"/>पर जऊन सिकछा तुम्‍हर करा हवय, मोर आवत तक सिरिप ओहीच म चलव।</para>
  <para style="pi1">
    <verse number="26" style="v"/>जऊन ह बिजयी होही, अऊ मोर ईछा मुताबिक आखिरी तक चलते रहिही, मेंह ओला जम्मो जाति के मनखे ऊपर अधिकार दूहूं। <verse number="27" style="v"/>‘ओह ओमन ऊपर लोहा के राजदंड ले राज करही, अऊ ओह ओमन ला माटी के बरतन सहीं टोर-फोर दिही’<note caller="+" style="f"><char style="fr" closed="false">2:27 </char><char style="ft" closed="false">भजन-संहिता 2:9</char></note> – जइसने कि मोर ददा ह ओमन ऊपर राज करे बर मोला अधिकार दे हवय। <verse number="28" style="v"/>मेंह ओला बिहनियां के तारा घलो दूहूं। <verse number="29" style="v"/>जेकर कान हवय, ओह सुन ले कि पबितर आतमा ह कलीसियामन ला का कहिथे।”</para>
  <chapter number="3" style="c"/>
  <para style="s1">सरदीस के कलीसिया ला संदेस</para>
  <para style="p">
    <verse number="1" style="v"/>“सरदीस के कलीसिया के दूत ला ए लिख:</para>
  <para style="b"/>
  <para style="pi1">जऊन ह परमेसर के सात आतमा अऊ सात तारामन ला धरे हवय, ओकर ए बचन अय; मेंह तुम्‍हर काममन ला जानत हंव; तुमन जीयत कलीसिया कहिलाथव, पर असल म तुमन मर गे हवव। <verse number="2" style="v"/>जागव! ओ चीज जऊन ह बांचे हवय, अऊ नास होवइया हवय, ओला मजबूत करव, काबरकि मेंह तुम्‍हर काम ला अपन परमेसर के नजर म सही नइं पाय हवंव। <verse number="3" style="v"/>जऊन सिकछा तुमन पाय हवव अऊ सुने हवव, ओला सुरता रखव; ओकर पालन करव अऊ पाप ले पछताप करव। पर कहूं तुमन नइं जागहू, त मेंह चोर के सहीं आ जाहूं, अऊ तुमन ला पता नइं चलही कि कते बेरा मेंह तुम्‍हर करा आ जाहूं।</para>
  <para style="pi1">
    <verse number="4" style="v"/>तभो ले सरदीस सहर म, तुम्‍हर इहां कुछू मनखे हवंय, जऊन मन अपन जिनगी ला सुध रखे हवंय। ओमन सफेद कपड़ा पहिरके मोर संग चलहीं, काबरकि ओमन एकर काबिल हवंय। <verse number="5" style="v"/>जऊन ह बिजयी होही, ओला एमन के सहीं सफेद कपड़ा पहिराय जाही। मेंह ओकर नांव ला जिनगी के किताब ले कभू नइं मेटावंव, पर अपन ददा अऊ ओकर स्वरगदूतमन के आघू म ओला गरहन करहूं। <verse number="6" style="v"/>जेकर कान हवय, ओह सुन ले कि पबितर आतमा ह कलीसियामन ला का कहिथे।”</para>
  <para style="s1">फिलाडेलफिया के कलीसिया ला संदेस</para>
  <para style="p">
    <verse number="7" style="v"/>“फिलाडेलफिया के कलीसिया के दूत ला ए लिख:</para>
  <para style="b"/>
  <para style="pi1">एह ओकर बचन ए, जऊन ह पबितर अऊ सत ए अऊ जेकर करा दाऊद राजा के कुची हवय। जऊन ला ओह खोलथे, ओला कोनो बंद नइं कर सकंय; अऊ जऊन ला ओह बंद करथे, ओला कोनो खोल नइं सकंय। <verse number="8" style="v"/>मेंह तुम्‍हर काममन ला जानथंव। देखव, मेंह तुम्‍हर आघू म एक उघरे कपाट रखे हवंव, जऊन ला कोनो बंद नइं कर सकंय। मेंह जानथंव कि तुम्‍हर ताकत थोरकन हवय, तभो ले तुमन मोर बचन माने हवव अऊ मोर बिसवास म बने हवव। <verse number="9" style="v"/>जऊन मन सैतान के सभा-घर के अंय अऊ अपन-आप ला यहूदी कहिथें, पर हवंय नइं, ओमन लबारी मारथें। मेंह अइसने करहूं कि ओमन तुम्‍हर करा आके तुम्‍हर गोड़ खाल्‍हे गिरहीं अऊ मान लिहीं कि मेंह तुमन ले मया करथंव। <verse number="10" style="v"/>काबरकि तुमन मोर हुकूम ला धीरज धरके माने हवव, त मेंह घलो तुमन ला ओ परिछा के घड़ी ले बंचाके रखहूं, जऊन ह जम्मो संसार ऊपर अवइया हवय। एकर दुवारा ए धरती म रहइया मनखेमन परखे जाहीं।</para>
  <para style="pi1">
    <verse number="11" style="v"/>मेंह जल्दी अवइया हवंव। जऊन सिकछा तुमन ला मिले हवय, ओम बने रहव, ताकि तुम्‍हर मुकुट ला कोनो झन ले सकय। <verse number="12" style="v"/>जऊन ह बिजयी होही, मेंह ओला अपन परमेसर के मंदिर म खम्भा बनाहूं। ओह एकर ले कभू बाहिर नइं जाही। मेंह अपन परमेसर के नांव, अपन परमेसर के सहर के नांव – नवां यरूसलेम, जऊन ह मोर परमेसर करा ले स्‍वरग ले उतरही; ओकर ऊपर लिखहूं अऊ मेंह अपन नवां नांव ला घलो ओकर ऊपर लिखहूं। <verse number="13" style="v"/>जेकर कान हवय, ओह सुन ले कि पबितर आतमा ह कलीसियामन ला का कहिथे।”</para>
  <para style="s1">लौदीकिया के कलीसिया ला संदेस</para>
  <para style="p">
    <verse number="14" style="v"/>“लौदीकिया के कलीसिया के दूत ला ए लिख:</para>
  <para style="b"/>
  <para style="pi1">एह आमीन के बचन अय, जऊन ह बिसवास लइक अऊ सच्‍चा गवाह अऊ परमेसर के सिरिस्टी के अधिकारी ए। <verse number="15" style="v"/>मेंह तुम्‍हर काममन ला जानत हंव। तुमन न तो ठंडा हवव अऊ न तात। बने होतिस कि तुमन या तो ठंडा रहितेव या फेर तात। <verse number="16" style="v"/>काबरकि तुमन कुनकुना हवव, न ठंडा अऊ न तात; एकरसेति मेंह तुमन ला अपन मुहूं ले उछर दूहूं। <verse number="17" style="v"/>तुमन कहिथव कि तुमन धनवान अव; तुम्‍हर करा संपत्ति हवय, अऊ तुमन ला कोनो चीज के जरूरत नइं ए। पर तुमन ए नइं जानत हव कि तुमन अभागा, दयनीय, गरीब, अंधरा अऊ नंगरा अव। <verse number="18" style="v"/>मेंह तुमन ला सलाह देवत हंव कि आगी म सुध करे गेय सोना मोर करा ले बिसोवव अऊ धनवान हो जावव। तुमन मोर करा ले सफेद कपड़ा पहिरे बर बिसोवव कि अपन नंगरई के लाज ला ढांक सकव अऊ अपन आंखी म लगाय बर मरहम बिसोवव कि तुमन देख सकव।</para>
  <para style="pi1">
    <verse number="19" style="v"/>जऊन मन ला मेंह मया करथंव, ओमन ला मेंह दबकारथंव अऊ दंड देथंव। एकरसेति ईमानदार बनव अऊ अपन पाप ले पछताप करव। <verse number="20" style="v"/>देखव! मेंह कपाट के आघू म ठाढ़ होके खटखटावत हंव। कहूं कोनो मोर अवाज ला सुनके कपाट ला खोलही, त मेंह ओकर करा भीतर आके ओकर संग खाहूं अऊ ओह मोर संग खाही।</para>
  <para style="pi1">
    <verse number="21" style="v"/>जऊन ह बिजयी होही, ओला मेंह मोर संग सिंघासन म बईठे के अधिकार दूहूं, जइसने कि मेंह बिजय पाके अपन ददा के संग ओकर सिंघासन म बईठे हवंव। <verse number="22" style="v"/>जेकर कान हवय, ओह सुन ले कि पबितर आतमा ह कलीसियामन ला का कहिथे।”</para>
  <chapter number="4" style="c"/>
  <para style="s1">स्‍वरग म अराधना</para>
  <para style="p">
    <verse number="1" style="v"/>एकर बाद, मेंह स्‍वरग म एक उघरे कपाट ला देखेंव। अऊ ओ तुरही के सहीं अवाज, जऊन ला मेंह पहिली अपन ले गोठियावत सुने रहेंव, कहिस, “इहां ऊपर आ, अऊ मेंह तोला देखाहूं कि एकर बाद का होवइया हवय।” <verse number="2" style="v"/>मेंह तुरते पबितर आतमा ले भर गेंव अऊ देखेंव कि स्‍वरग म एक सिंघासन रखे हवय अऊ ओम एक झन बईठे रहय। <verse number="3" style="v"/>अऊ जऊन ह ओम बईठे रहय, ओकर रूप ह मानिक्‍य अऊ यसब सहीं रहय अऊ सिंघासन के चारों कोति एक मेघ-धनुस रहय, जऊन ह पन्ना सहीं दिखय। <verse number="4" style="v"/>ओ सिंघासन के चारों कोति अऊ चौबीस ठन सिंघासन रहय, जेम चौबीस झन धरम अगुवामन बईठे रहंय। ओमन सफेद कपड़ा पहिरे रहंय अऊ ओमन के मुड़ी म सोन के मुकुट रहय। <verse number="5" style="v"/>ओ सिंघासन म ले बिजली, अवाज अऊ बादर के गरजन निकरत रहय। अऊ ओ सिंघासन के आघू म सात ठन मसाल बरत रहंय, जऊन मन परमेसर के सात आतमा अंय। <verse number="6" style="v"/>ओ सिंघासन के आघू म कांच के समुंदर सहीं घलो रहय, जेकर आर-पार जम्मो चीज साफ-साफ दिखय।</para>
  <para style="p">सिंघासन के चारों कोति, एकर चारों किनारा म चार जीयत परानी रहंय, जेमन के आघू अऊ पाछू म आंखीच आंखी रहय। <verse number="7" style="v"/>पहिली जीयत परानी ह सिंह के सहीं रहय; दूसरा परानी ह बइला सहीं; तीसरा परानी के चेहरा ह मनखे सहीं रहय अऊ चौथा परानी ह उड़त गिधवा सहीं रहय। <verse number="8" style="v"/>चारों जीयत परानीमन के छै-छै ठन डेना रहय अऊ ओमन जम्मो अंग, डेना के भीतर घलो आंखीमन ले भरे रहंय। रात अऊ दिन, ओमन लगातार ए कहत रहंय:</para>
  <para style="qc">“ ‘सर्वसक्तिमान परभू परमेसर ह पबितर,</para>
  <para style="qc">पबितर, पबितर ए,’<note caller="+" style="f"><char style="fr" closed="false">4:8 </char><char style="ft" closed="false">यसायाह 6:3</char></note> जऊन ह रिहिस,</para>
  <para style="qc">जऊन ह हवय अऊ जऊन ह अवइया हवय।”</para>
  <para style="m">
    <verse number="9" style="v"/>जब-जब ओ जीयत परानीमन ओकर महिमा, आदर अऊ धनबाद करंय, जऊन ह सिंघासन म बिराजे रहय अऊ जुग-जुग ले जीयत हवय, <verse number="10" style="v"/>तब-तब ओ चौबीस धरम अगुवामन ओकर आघू म माड़ी टेकंय, जऊन ह सिंघासन म बिराजे रहय, अऊ ओकर अराधना करंय, जऊन ह जुग-जुग ले जीयत हवय। ओमन अपन-अपन मुकुट ला सिंघासन के आघू म मढ़ाके ए कहंय:</para>
  <para style="q1">
    <verse number="11" style="v"/>“हमर परभू अऊ परमेसर!</para>
  <para style="q2">तेंह महिमा, आदर अऊ सामरथ पाय के काबिल अस।</para>
  <para style="q1">काबरकि तेंह जम्मो चीज ला बनाय हवस, अऊ तोर ईछा के दुवारा ओमन गढ़े गीन अऊ ओमन के असतित्व हवय।”</para>
  <chapter number="5" style="c"/>
  <para style="s1">जिनगी के किताब अऊ मेढ़ा-पीला</para>
  <para style="p">
    <verse number="1" style="v"/>तब मेंह देखेंव कि जऊन ह सिंघासन म बिराजे रहय, ओकर जेवनी हांथ म एक ठन किताब रहय, जेकर दूनों कोति लिखाय रहय अऊ ओला सात ठन मुहर लगाके बंद करे गे रहय। <verse number="2" style="v"/>अऊ मेंह देखेंव कि एक सक्तिसाली स्‍वरगदूत ह ऊंचहा अवाज म ए घोसना करत रहय, “मुहर ला टोरके किताब ला खोले के काबिल कोन ए?” <verse number="3" style="v"/>पर स्‍वरग म या धरती ऊपर या धरती के खाल्‍हे म कोनो घलो ओ किताब ला खोले के या ओला देखे के काबिल नइं रिहिस। <verse number="4" style="v"/>मेंह अब्‍बड़ रोवंय काबरकि अइसने कोनो नइं मिलिस, जऊन ह किताब ला खोले या ओला देखे के काबिल होवय। <verse number="5" style="v"/>तब ओ अगुवामन ले एक झन ह मोला कहिस, “झन रो! देख, जऊन ह यहूदा गोत्र के सिंह ए, अऊ दाऊद राजा के बंसज ए, ओह बिजय पाय हवय अऊ ओह सातों मुहर ला टोरे अऊ किताब ला खोले के काबिल हवय<note caller="+" style="f"><char style="fr" closed="false">5:5 </char><char style="ft" closed="false">“यहूदा गोत्र के सिंह” अऊ “दाऊद राजा के बंसज” – ए दूनों के मतलब यीसू मसीह अय।</char></note>।”</para>
  <para style="p">
    <verse number="6" style="v"/>तब मेंह एक ठन मेढ़ा-पीला ला देखेंव, जऊन ह अइसने दिखत रहय, मानो ओकर बध करे गे हवय। ओ मेढ़ा-पीला ह सिंघासन के आघू म चारों जीयत परानी अऊ अगुवामन के बीच म ठाढ़े रहय। ओकर सात ठन सिंग अऊ सात ठन आंखी रिहिस, जऊन मन परमेसर के सात आतमा अंय अऊ एमन ला जम्मो धरती म पठोय गे हवय। <verse number="7" style="v"/>तब मेढ़ा-पीला ह आईस अऊ जऊन ह सिंघासन म बिराजे रहय, ओकर जेवनी हांथ ले ओह किताब ला ले लीस। <verse number="8" style="v"/>अऊ जब मेढ़ा-पीला ह किताब ला ले लीस, त ओ चारों जीयत परानी अऊ ओ चौबीस अगुवामन मेढ़ा-पीला के आघू म गिर पड़िन। हर एक के हांथ म बीना अऊ धूप ले भरे सोन के कटोरा रहय, जऊन ह पबितर मनखेमन के पराथना अय। <verse number="9" style="v"/>अऊ ओमन एक नवां गीत गाईन:</para>
  <para style="q1">“तेंह किताब ला लेय के</para>
  <para style="q2">अऊ ओकर मुहरमन ला टोरे के काबिल हवस,</para>
  <para style="q1">काबरकि तोर बध करे गीस,</para>
  <para style="q2">अऊ अपन लहू के दुवारा तेंह जम्मो जाति,</para>
  <para style="q2">भासा, देस अऊ गोत्र के मनखेमन ला परमेसर बर बिसोय हवस।</para>
  <para style="q1">
    <verse number="10" style="v"/>तेंह ओमन ला एक ठन देस अऊ पुरोहित बना दे हवस कि ओमन हमर परमेसर के सेवा करंय,</para>
  <para style="q2">अऊ ओमन धरती ऊपर राज करहीं।”</para>
  <para style="p">
    <verse number="11" style="v"/>तब मेंह लाखों-करोड़ों स्वरगदूतमन ला देखेंव अऊ ओमन के अवाज सुनेंव। ओमन सिंघासन, जीयत परानी अऊ अगुवामन के चारों कोति रहंय। <verse number="12" style="v"/>ओमन ऊंचहा अवाज म गावत रहंय:</para>
  <para style="q1">“जऊन मेढ़ा-पीला के बध करे गीस,</para>
  <para style="q2">ओह सामरथ, धन, बुद्धि, बल, आदर,</para>
  <para style="q2">महिमा अऊ परसंसा पाय के काबिल अय।”</para>
  <para style="p">
    <verse number="13" style="v"/>तब मेंह अकास, धरती अऊ धरती के खाल्‍हे अऊ समुंदर के जम्मो परानीमन ला अइसने गावत सुनेव:</para>
  <para style="q1">“जऊन ह सिंघासन म बईठथे,</para>
  <para style="q2">ओकर अऊ ओ मेढ़ा-पीला के परसंसा, आदर, महिमा अऊ सामरथ</para>
  <para style="qc">जुग-जुग होवय।”</para>
  <para style="m">
    <verse number="14" style="v"/>अऊ चारों जीयत परानीमन कहिन, “आमीन,” अऊ अगुवामन माड़ी के भार गिरके अराधना करिन।</para>
  <chapter number="6" style="c"/>
  <para style="s1">सात ठन मुहर</para>
  <para style="p">
    <verse number="1" style="v"/>मेंह देखेंव कि मेढ़ा-पीला ह जब ओ सात ठन मुहर ले पहिली मुहर ला टोरिस, त मेंह ओ चार जीयत परानीमन ले एक झन ला बादर के गरजन सहीं अवाज म, ए कहत सुनेंव, “आ!” <verse number="2" style="v"/>अऊ मेंह देखेंव कि उहां एक सफेद घोड़ा रहय। ओ घोड़ा के सवार ह एक ठन धनुस धरे रहय। ओला एक ठन मुकुट दिये गीस अऊ ओह एक बिजयी योद्धा सहीं बिजय पाय बर निकर गीस।</para>
  <para style="p">
    <verse number="3" style="v"/>जब मेढ़ा-पीला ह दूसरा मुहर ला टोरिस, त मेंह दूसरा जीयत परानी ला ए कहत सुनेंव, “आ!” <verse number="4" style="v"/>तब एक आने घोड़ा निकरिस। ओकर लाल रंग रहय। ओकर सवार ला ए सामरथ दिये गीस कि ओह धरती के सांति ला ले लेय, ताकि मनखेमन एक-दूसर ला मार डारेंय। ओला एक बड़े तलवार दिये गीस।</para>
  <para style="p">
    <verse number="5" style="v"/>जब मेढ़ा-पीला ह तीसरा मुहर ला टोरिस, त मेंह तीसरा जीयत परानी ला ए कहत सुनेंव, “आ।” मेंह देखेंव कि उहां एक ठन करिया घोड़ा रहय। ओकर सवार के हांथ म एक तराजू रहय। <verse number="6" style="v"/>तब मेंह ओ चारों जीयत परानी के बीच म ले, ए अवाज आवत सुनेंव, “एक दिन के बनी के एक किलो गहूं अऊ एक दिन के बनी के तीन किलो जवांर। पर तेल अऊ अंगूर के मंद ला नुकसान झन करव।”</para>
  <para style="p">
    <verse number="7" style="v"/>जब मेढ़ा-पीला ह चौथा मुहर ला टोरिस, त मेंह चौथा जीयत परानी ला ए कहत सुनेंव, “आ।” <verse number="8" style="v"/>अऊ मेंह देखेंव कि उहां एक ठन हरदी रंग के घोड़ा रहय। ओकर सवार के नांव मिरतू रहय, अऊ ओकर पाछू-पाछू पताल-लोक ह आवत रहय। ओमन ला धरती के एक चौथाई भाग ऊपर अधिकार दिये गे रिहिस कि ओमन तलवार, अकाल, महामारी अऊ जंगली पसुमन के दुवारा मनखेमन ला मार डारेंय।</para>
  <para style="p">
    <verse number="9" style="v"/>जब मेढ़ा-पीला ह पांचवां मुहर ला टोरिस, त मेंह बेदी के खाल्‍हे म ओमन के जीव ला देखेंव, जऊन मन परमेसर के बचन अऊ मसीह के गवाही देय के कारन मार डारे गे रिहिन। <verse number="10" style="v"/>ओमन ऊंचहा अवाज म कहत रहंय, “हे सर्वसक्तिमान परभू! तेंह पबितर अऊ सत अस। तेंह धरती ऊपर रहइयामन ला कब सजा देबे अऊ ओमन ले हमर लहू के बदला लेबे।” <verse number="11" style="v"/>ओमन ले हर एक ला एक सफेद कपड़ा दिये गीस अऊ ओमन ला अऊ थोरकन इंतजार करे बर कहे गीस, जब तक कि ओमन के संगी सेवक अऊ भाईमन के गनती ह पूरा नइं हो लेवय, जऊन मन ओकरेच मन सहीं मार डारे जवइया रिहिन।</para>
  <para style="p">
    <verse number="12" style="v"/>जब मेढ़ा-पीला ह छठवां मुहर ला टोरिस, त मेंह देखेंव कि उहां एक भारी भुइंडोल होईस। सूरज ह बोकरा के रोआं ले बने टाट सहीं करिया हो गीस अऊ चंदा ह लहू सहीं लाल हो गीस, <verse number="13" style="v"/>अऊ अकास के तारामन धरती ऊपर अइसने गिर पड़िन, जइसने गरेर म अंजीर के रूख के कइंचा अंजीरमन गिरथें। <verse number="14" style="v"/>अकास ह अइसने लोप हो गीस, जइसने कागज के पुलिंदा ला कोनो लपेट लेथे, अऊ जम्मो पहाड़ अऊ टापू मन अपन-अपन जगह ले हट गीन।</para>
  <para style="p">
    <verse number="15" style="v"/>तब धरती के राजा, अऊ बड़े मनखे, सेनापति, धनवान, सक्तिसाली अऊ गुलाम अऊ सुतंतर मनखे मन पहाड़मन के खोह अऊ चट्टान मन म लुका गीन। <verse number="16" style="v"/>ओमन पहाड़ अऊ चट्टान मन ले कहे लगिन, “हमर ऊपर गिर पड़व अऊ ओकर नजर ले हमन ला छिपा लेवव, जऊन ह सिंघासन म बिराजे हवय अऊ मेढ़ा-पीला के कोरोध ले हमन ला बचा लेवव। <verse number="17" style="v"/>काबरकि ओमन के कोरोध के भयानक दिन ह आ गे हवय, अऊ कोन ह एमन के सामना कर सकथे?”</para>
  <chapter number="7" style="c"/>
  <para style="s1">इसरायल के एक लाख चवालिस हजार मनखे</para>
  <para style="p">
    <verse number="1" style="v"/>एकर बाद मेंह धरती के चारों कोना म चार स्वरगदूतमन ला ठाढ़े देखेंव। ओमन धरती के चारों दिग के हवा ला थामे रिहिन, ताकि धरती या समुंदर या रूख ऊपर हवा झन चलय। <verse number="2" style="v"/>तब मेंह एक अऊ स्‍वरगदूत ला पूरब दिग ले आवत देखेंव। ओह जीयत परमेसर के मुहर ला धरे रहय। ओह ओ चारों स्‍वरगदूत ले, जऊन मन ला धरती अऊ समुंदर के नुकसान करे के अधिकार दिये गे रिहिस, पुकारके कहिस, <verse number="3" style="v"/>“जब तक हमन अपन परमेसर के सेवकमन के माथा म मुहर नइं लगा लेवन, तब तक धरती या समुंदर या रूखमन के नुकसान झन करव।” <verse number="4" style="v"/>अऊ मेंह मुहर लगे मनखेमन के गनती ला सुनेंव। एमन इसरायल के जम्मो गोत्र म ले 144,000 रिहिन।</para>
  <para style="b"/>
  <para style="li1">
    <verse number="5" style="v"/>यहूदा के गोत्र के 12,000,</para>
  <para style="li1">रूबेन के गोत्र के 12,000,</para>
  <para style="li1">गाद के गोत्र के 12,000,</para>
  <para style="li1">
    <verse number="6" style="v"/>आसेर के गोत्र के 12,000,</para>
  <para style="li1">नपताली के गोत्र के 12,000,</para>
  <para style="li1">मनस्‍से के गोत्र के 12,000,</para>
  <para style="li1">
    <verse number="7" style="v"/>सिमोन के गोत्र के 12,000,</para>
  <para style="li1">लेवी के गोत्र के 12,000,</para>
  <para style="li1">इस्‍साकार के गोत्र के 12,000,</para>
  <para style="li1">
    <verse number="8" style="v"/>जबूलून के गोत्र के 12,000,</para>
  <para style="li1">यूसुफ के गोत्र के 12,000,</para>
  <para style="li1">अऊ बिन्यामीन के गोत्र के 12,000 मनखेमन म मुहर लगिस।</para>
  <para style="s1">सफेद कपड़ा पहिरे मनखेमन के बड़े भीड़</para>
  <para style="p">
    <verse number="9" style="v"/>एकर बाद मेंह जम्मो देस, गोत्र, जाति अऊ भासा के मनखेमन के एक बड़े भीड़ ला देखेंव, जेकर गनती कोनो नइं कर सकत रिहिन। ओमन सफेद कपड़ा पहिरे अऊ हांथ म खजूर के डालीमन ला धरके सिंघासन अऊ मेढ़ा-पीला के आघू म ठाढ़े रिहिन। <verse number="10" style="v"/>अऊ ओमन ऊंचहा अवाज म चिचियाके कहत रिहिन:</para>
  <para style="q1">“सिंघासन म बिराजे हमर परमेसर</para>
  <para style="q1">अऊ मेढ़ा-पीला के दुवारा उद्धार होथे।”</para>
  <para style="m">
    <verse number="11" style="v"/>सिंघासन, अगुवा अऊ चारों जीयत परानी के चारों कोति जम्मो स्वरगदूतमन ठाढ़े रहंय। ओमन सिंघासन के आघू म मुहूं के भार गिरिन अऊ ए कहत परमेसर के अराधना करिन:</para>
  <para style="q1">
    <verse number="12" style="v"/>“आमीन!</para>
  <para style="q1">हमर परमेसर के इस्तुति,</para>
  <para style="q1">महिमा, बुद्धि, धनबाद, आदर,</para>
  <para style="q1">सामरथ अऊ बल जुग-जुग तक होवय,</para>
  <para style="q1">आमीन!”</para>
  <para style="p">
    <verse number="13" style="v"/>तब अगुवामन ले एक झन मोर ले पुछिस, “जऊन मन सफेद कपड़ा पहिरे हवंय, ओमन कोन अंय, अऊ ओमन कहां ले आय हवंय?”</para>
  <para style="p">
    <verse number="14" style="v"/>मेंह कहेंव, “हे महाराज, तेंह जानथस।”</para>
  <para style="p">अऊ ओह कहिस, “एमन ओ मनखे अंय, जऊन मन भारी सतावा म ले होके आय हवंय। एमन मेढ़ा-पीला के लहू म अपन कपड़ा ला धोके सफेद कर ले हवंय।</para>
  <para style="p">
    <verse number="15" style="v"/>एकरसेति,</para>
  <para style="q1">एमन परमेसर के सिंघासन के आघू म ठाढ़े रहिथें,</para>
  <para style="q2">अऊ रात-दिन परमेसर के सेवा ओकर मंदिर म करथें,</para>
  <para style="q1">अऊ जऊन ह सिंघासन म बिराजे हवय,</para>
  <para style="q2">ओह ओमन के संग रहिके ओमन के रकछा करही।</para>
  <para style="q1">
    <verse number="16" style="v"/>‘एमन ला न तो कभू भूख लगही,</para>
  <para style="q2">अऊ न कभू पियास।</para>
  <para style="q1">सूरज के घाम ह एमन के कुछू नइं कर सकय,’<note caller="+" style="f"><char style="fr" closed="false">7:16 </char><char style="ft" closed="false">यसायाह 49:10</char></note></para>
  <para style="q2">अऊ तीपत गरमी के कुछू असर एमन ऊपर नइं होवय।</para>
  <para style="q1">
    <verse number="17" style="v"/>काबरकि जऊन मेढ़ा-पीला ह सिंघासन के आघू म हवय,</para>
  <para style="q2">ओह ओमन के चरवाहा होही;</para>
  <para style="q1">‘ओह ओमन ला जिनगी के पानी के सोतामन करा ले जाही।’</para>
  <para style="q2">‘अऊ परमेसर ह ओमन के आंखी के जम्मो आंसू ला पोंछही।’<note caller="+" style="f"><char style="fr" closed="false">7:17 </char><char style="ft" closed="false">यसायाह 25:8</char></note>”</para>
  <chapter number="8" style="c"/>
  <para style="s1">सातवां मुहर अऊ सोन के धूपदान</para>
  <para style="p">
    <verse number="1" style="v"/>जब मेढ़ा-पीला ह सातवां मुहर ला टोरिस, त करीब आधा घंटा तक स्‍वरग म सन्नाटा छा गीस। <verse number="2" style="v"/>तब मेंह ओ सात स्वरगदूतमन ला देखेंव जऊन मन परमेसर के आघू म ठाढ़े रहिथें। ओमन ला सात ठन तुरही दिये गीस।</para>
  <para style="p">
    <verse number="3" style="v"/>तब एक आने स्‍वरगदूत, जऊन ह सोन के धूपदान धरे रहय, आईस अऊ बेदी करा ठाढ़ हो गीस। ओला अब्‍बड़ अकन धूप दिये गीस कि ओह ओला जम्मो पबितर मनखेमन के पराथना के संग सिंघासन के आघू म सोन के बेदी ऊपर चघावय। <verse number="4" style="v"/>अऊ स्‍वरगदूत के हांथ ले धूप के धुआं ह पबितर मनखेमन के पराथना के संग ऊपर उठिस अऊ परमेसर के आघू म हबरिस। <verse number="5" style="v"/>तब स्‍वरगदूत ह धूपदान ला लीस अऊ ओला बेदी के आगी ले भरिस अऊ ओला धरती ऊपर फटिक दीस, त बादर के गरजन, अवाज, बिजली के कड़क अऊ भुइंडोल होईस।</para>
  <para style="s1">तुरहीमन</para>
  <para style="p">
    <verse number="6" style="v"/>तब ओ सात स्‍वरगदूत, जेमन करा सात ठन तुरही रिहिस, अपन-अपन तुरही ला फूंके के तियारी करिन।</para>
  <para style="p">
    <verse number="7" style="v"/>पहिली स्‍वरगदूत ह अपन तुरही ला फूंकिस, त लहू म मिले करा अऊ आगी आईस अऊ एला धरती ऊपर डारे गीस। एम एक तिहाई धरती ह जर गीस; एक तिहाई रूखमन जर गीन अऊ जम्मो हरिहर कांदी घलो जर गीस।</para>
  <para style="p">
    <verse number="8" style="v"/>दूसरा स्‍वरगदूत ह अपन तुरही ला फूंकिस, त आगी म जरत एक बड़े पहाड़ सहीं चीज ला समुंदर म फटिके गीस; <verse number="9" style="v"/>अऊ एक तिहाई पानी ह लहू हो गीस, समुंदर के एक तिहाई जीयत परानीमन मर गीन अऊ एक तिहाई पानी जहाजमन नास हो गीन।</para>
  <para style="p">
    <verse number="10" style="v"/>तब तीसरा स्‍वरगदूत ह अपन तुरही ला फूंकिस, त मसाल के सहीं बरत एक बड़े तारा ह अकास ले एक तिहाई नदीमन ऊपर अऊ पानी के सोता ऊपर गिरिस। <verse number="11" style="v"/>ओ तारा के नांव नागदऊना ए। अऊ धरती के एक तिहाई पानी ह करू हो गीस, अऊ ओ करू पानी ला पीके कतको मनखेमन मर गीन<note caller="+" style="f"><char style="fr" closed="false">8:11 </char><char style="ft" closed="false">“नागदऊना” एक पौधा ए। एकर पान के रस ह करू रहिथे।</char></note>।</para>
  <para style="p">
    <verse number="12" style="v"/>तब चौथा स्‍वरगदूत ह अपन तुरही ला फूंकिस, त एक तिहाई सूरज अऊ एक तिहाई चंदा अऊ एक तिहाई तारामन ऊपर बिपत पड़िस, जेकर ले ओमन के एक तिहाई भाग ह अंधियार हो गीस अऊ दिन के एक तिहाई भाग म अंजोर नइं होईस अऊ रात के एक तिहाई भाग म घलो अंजोर नइं होईस।</para>
  <para style="p">
    <verse number="13" style="v"/>तब मेंह देखेंव अऊ सुनेंव कि ऊंच अकास म उड़त एक गिधवा ह ऊंचहा अवाज म ए कहत रहय, “बाकि बचे तीन स्वरगदूतमन जऊन तुरही फूंकइया हवंय, ओकर कारन धरती के रहइयामन ऊपर हाय! हाय! हाय!”</para>
  <chapter number="9" style="c"/>
  <para style="p">
    <verse number="1" style="v"/>तब पांचवां स्‍वरगदूत ह अपन तुरही ला फूंकिस, अऊ मेंह एक तारा ला देखेंव, जऊन ह अकास ले धरती ऊपर गिरे रिहिस। ओ तारा ला अथाह कुन्‍ड के कुची दिये गीस। <verse number="2" style="v"/>जब ओह अथाह कुन्‍ड ला खोलिस, त उहां ले अइसने धुआं निकरिस, जइसने कि एक बड़े भट्ठी ले निकरथे। ओ कुन्‍ड के धुआं ले सूरज अऊ अकास अंधियार हो गीन। <verse number="3" style="v"/>अऊ ओ धुआं म ले धरती ऊपर फांफामन आईन अऊ ओमन ला धरती के बिच्‍छूमन सहीं सक्ति दिये गीस। <verse number="4" style="v"/>ओमन ला ए कहे गीस कि धरती के कांदी, या कोनो पौधा या रूख ला हानि झन पहुंचावंय, पर सिरिप ओ मनखेमन ला नुकसान पहुंचावंय, जेमन के माथा म परमेसर के मुहर नइं लगे हवय। <verse number="5" style="v"/>फांफामन ला ए सक्ति नइं दिये गीस कि ओमन मनखेमन ला मार डारें, पर ओमन ला ए सक्ति दिये गीस कि ओमन पांच महिना तक मनखेमन ला पीरा देवंय। ओ पीरा ह अइसने रिहिस, जइसने बिच्छू के डंक मारे ले मनखे ला पीरा होथे। <verse number="6" style="v"/>ओ दिनमन म मनखेमन मिरतू ला खोजहीं, पर ओमन ला ओह नइं मिलही। ओमन मरे के ईछा करहीं, पर मिरतू ह ओमन ले दूर भागही।</para>
  <para style="p">
    <verse number="7" style="v"/>ओ फांफामन लड़ई बर तियार घोड़ामन सहीं दिखत रहंय। अपन मुड़ म, ओमन सोन के मुकुट सहीं कुछू पहिरे रहंय अऊ ओमन के मुहूं मनखेमन के मुहूं सहीं रहय। <verse number="8" style="v"/>ओमन के चुंदी ह माईलोगन के चुंदी सहीं रहय अऊ ओमन के दांतमन सिंह के दांत सहीं रिहिस। <verse number="9" style="v"/>ओमन के छाती ह लोहा के कवच सहीं चीज ले ढंकाय रिहिस अऊ ओमन के डेना के अवाज ह लड़ई म दऊड़त बहुंते घोड़ा अऊ रथ मन के अवाज सहीं रिहिस। <verse number="10" style="v"/>ओमन के पुंछी अऊ डंक ह बिच्‍छूमन के पुंछी अऊ डंक सहीं रहय अऊ ओमन के पुंछी म मनखेमन ला पांच महिना तक दुःख देय के सक्ति रहय। <verse number="11" style="v"/>अथाह कुन्‍ड के दूत ह ओमन के राजा रिहिस। ओकर नांव इबरानी भासा म “अबद्दोन” अऊ यूनानी भासा म “अपुल्‍लयोन” ए<note caller="+" style="f"><char style="fr" closed="false">9:11 </char><char style="ft" closed="false">“अबद्दोन” अऊ “अपुल्‍लयोन” – ए दूनों सबद के मतलब नास करइया होथे।</char></note>।</para>
  <para style="p">
    <verse number="12" style="v"/>पहिली बिपत्ती पड़ चुके हवय; एकर बाद दू अऊ बिपत्ती अवइया हवंय।</para>
  <para style="p">
    <verse number="13" style="v"/>तब छठवां स्‍वरगदूत ह अपन तुरही ला फूंकिस, त मेंह एक अवाज सुनेंव, जऊन ह परमेसर के आघू म रखाय सोन के बेदी के चारों कोना म ले आवत रहय। <verse number="14" style="v"/>ओ अवाज छठवां स्‍वरगदूत ला जेकर करा तुरही रिहिस, ए कहत रहय, “ओ चारों स्‍वरगदूत ला छोंड़ दे, जऊन मन महान नदी फरात करा बंधाय हवंय।” <verse number="15" style="v"/>अऊ ओ चारों स्वरगदूतमन ला छोंड़ दिये गीस। ओमन ला एही घरी अऊ दिन अऊ महिना अऊ साल बर तियार रखे गे रिहिस कि ओमन एक तिहाई मनखेमन ला मार डारें। <verse number="16" style="v"/>घुड़सवार सेनामन के गनती ह बीस करोड़ रिहिस। मेंह ओमन के गनती ला सुनेंव।</para>
  <para style="p">
    <verse number="17" style="v"/>मेंह अपन दरसन म देखेंव कि घोड़ामन अऊ ओकर सवारमन अइसने दिखत रहंय: घुड़सवार के कवच ह आगी सहीं लाल, गहिरा नीला अऊ गंधक के सहीं पीला रंग के रहय। घोड़ामन के मुड़ी ह सिंहमन के मुड़ी सहीं रहय अऊ ओमन के मुहूं ले आगी, धुआं अऊ गंधक निकरत रहय। <verse number="18" style="v"/>एक तिहाई मनखेमन ए तीन महामारी के दुवारा मार डारे गीन – याने कि आगी, धुआं अऊ गंधक के दुवारा, जऊन ह घोड़ामन के मुहूं ले निकरत रहय। <verse number="19" style="v"/>घोड़ामन के सक्ति ह ओमन के मुहूं अऊ ओमन के पुंछी म रहय; काबरकि ओमन के पुंछीमन सांपमन सहीं रहय, जेम मुड़ीमन रहंय अऊ मुड़ी ले ओमन मनखेमन ला चाबके तकलीफ देवत रिहिन।</para>
  <para style="p">
    <verse number="20" style="v"/>बाकि बचे मनखे, जऊन मन ए महामारी म नइं मारे गीन, ओमन अपन गलत काम ले मन नइं फिराईन। ओमन दुस्‍ट आतमामन के, अऊ सोना, चांदी, पीतल, पथरा, अऊ कठवा के मूरती मन के पूजा करे बर नइं छोड़िन, जऊन मन न तो देख सकंय, न सुन सकंय अऊ न तो रेंग सकंय। <verse number="21" style="v"/>जऊन हतिया, जादू टोना, छिनारीपन अऊ चोरी ओमन करे रिहिन; ओमन ओकर बर घलो पछताप नइं करिन।</para>
  <chapter number="10" style="c"/>
  <para style="s1">स्‍वरगदूत अऊ छोटे किताब</para>
  <para style="p">
    <verse number="1" style="v"/>तब मेंह एक अऊ सक्तिसाली स्‍वरगदूत ला अकास ले उतरत देखेंव। ओह चारों कोति ले बादर ले घेराय रहय अऊ ओकर मुड़ी ऊपर मेघ-धनुस रहय। ओकर चेहरा ह सूरज सहीं रहय अऊ ओकर गोड़मन आगी के खम्भा सहीं रहंय। <verse number="2" style="v"/>ओह अपन हांथ म एक छोटे किताब धरे रहय, जऊन ह खुला रहय। ओह अपन जेवनी गोड़ समुंदर ऊपर अऊ डेरी गोड़ ला भुइयां ऊपर रखिस, <verse number="3" style="v"/>अऊ सिंह के गरजन सहीं ओह ऊंचहा अवाज म चिचियाईस। जब ओह चिचियाईस, त सात ठन बादर के गरजन मन गोठियाईन। <verse number="4" style="v"/>अऊ जब सात ठन बादर के गरजन मन गोठियाईन, त ओला मेंह लिखनेच वाला रहेंव कि मेंह स्‍वरग ले एक अवाज ला ए कहत सुनेंव, “जऊन बात सात ठन बादर के गरजन मन कहिन, ओला गुपत म रख अऊ ओला झन लिख।”</para>
  <para style="p">
    <verse number="5" style="v"/>तब जऊन स्‍वरगदूत ला मेंह समुंदर अऊ भुइयां ऊपर ठाढ़े देखे रहेंव, ओह अपन जेवनी हांथ ला अकास कोति उठाईस। <verse number="6" style="v"/>अऊ ओह ओकर किरिया खाईस, जऊन ह सदाकाल तक जीयत हवय, जऊन ह स्‍वरग अऊ ओम जऊन कुछू हवय, धरती अऊ ओम जऊन कुछू हवय अऊ समुंदर अऊ ओम जऊन कुछू हवय, ओ जम्मो ला गढ़िस, अऊ ओ स्‍वरगदूत ह कहिस, “अब अऊ देरी नइं होवय! <verse number="7" style="v"/>पर जऊन दिन सातवां स्‍वरगदूत ह अपन तुरही ला फूंकही, ओ दिन परमेसर के गुपत योजना ह पूरा हो जाही, जइसने कि ओह अपन अगमजानी सेवकमन ला कहे रिहिस।”</para>
  <para style="p">
    <verse number="8" style="v"/>तब अकास ले जऊन अवाज ला मेंह गोठियावत सुने रहेंव, ओह फेर एक बार मोर ले कहिस, “जा, अऊ जऊन स्‍वरगदूत ह समुंदर अऊ भुइयां ऊपर ठाढ़े हवय, ओकर हांथ ले ओ खुला किताब ला लेय ले।”</para>
  <para style="p">
    <verse number="9" style="v"/>एकरसेति, ओ स्‍वरगदूत करा जाके मेंह ओला कहेंव, “मोला ओ छोटे किताब ला देय दे।” ओह मोला कहिस, “एला ले अऊ खा ले। एह तोर पेट ला करू कर दिही, पर तोर मुहूं म एह मंधरस सहीं मीठ लगही।” <verse number="10" style="v"/>स्‍वरगदूत के हांथ ले मेंह ओ छोटे किताब ला लेके, ओेला खा लेंव। ओह मोर मुहूं म मंधरस के सहीं मीठ लगिस, पर जब मेंह ओला खा चुकेंव, त मोर पेट ह करू हो गीस। <verse number="11" style="v"/>तब मोला ए कहे गीस, “तोला फेर बहुंते मनखे, देस, भासा अऊ राजा मन के बारे म अगमबानी करना जरूरी ए।”</para>
  <chapter number="11" style="c"/>
  <para style="s1">दू झन गवाह</para>
  <para style="p">
    <verse number="1" style="v"/>तब मोला एक झन नापे के एक ठन लउठी दीस अऊ कहिस, “जा अऊ परमेसर के मंदिर अऊ बेदी ला नाप अऊ जऊन मन उहां अराधना करत हवंय, ओमन के गनती कर। <verse number="2" style="v"/>पर बाहिरी अंगना ला छोंड़ दे; ओला झन नाप, काबरकि ओला आनजातमन ला दिये गे हवय, अऊ ओमन बियालीस महिना तक पबितर सहर ला रौंदत रहिहीं। <verse number="3" style="v"/>अऊ मेंह अपन दू झन गवाह ला सक्ति दूहूं, अऊ ओमन एक हजार दू सौ साठ दिन तक टाट पहिरके अगमबानी करहीं<note caller="+" style="f"><char style="fr" closed="false">11:3 </char><char style="ft" closed="false">ओ समय म कोनो “टाट पहिरय”, एकर मतलब ए होवय कि ओह कोनो दुःख या समस्या म रहय।</char></note>।”</para>
  <para style="p">
    <verse number="4" style="v"/>ए दू गवाहमन दू ठन जैतून के रूख अऊ दू ठन दीवट अंय, जऊन मन धरती के परभू के आघू म ठाढ़े रहिथें। <verse number="5" style="v"/>कहूं कोनो ओमन ला हानि पहुंचाय के कोसिस करथे, त ओमन के मुहूं ले आगी निकरथे अऊ ओमन के बईरीमन ला भसम कर देथे। जऊन कोनो एमन के हानि करे के कोसिस करथे, ओह अइसने मरही। <verse number="6" style="v"/>ए दूनों झन करा अकास के कपाटमन ला बंद करे के सक्ति हवय, ताकि जब ओमन अगमबानी करंय, त पानी झन गिरय, अऊ एमन करा ए सक्ति घलो हवय कि पानी ला लहू म बदल दें अऊ जब चाहंय, तब धरती ऊपर जम्मो किसम के महामारी लानय।</para>
  <para style="p">
    <verse number="7" style="v"/>जब एमन अपन गवाही दे चुकहीं, त ओ पसु जऊन ह अथाह कुन्‍ड ले निकरही, एमन ले लड़ही, अऊ ओह एमन ला हराके मार डारही। <verse number="8" style="v"/>एमन के लासमन ओ महान सहर के गली म पड़े रहिहीं, जिहां ओमन के परभू ला कुरुस ऊपर चघाय गे रिहिस। ए महान सहर ला सांकेतिक रूप म सदोम अऊ मिसर कहे जाथे। <verse number="9" style="v"/>साढ़े तीन दिन तक जम्मो जाति, भासा, देस अऊ बंस के मनखेमन एमन के लास ला देखहीं, पर ओम के कोनो घलो ओमन ला माटी नइं दिहीं। <verse number="10" style="v"/>धरती के मनखेमन एमन के मरे ले आनंद मनाहीं अऊ खुस होवत एक-दूसर करा भेंट पठोहीं, काबरकि ए दूनों अगमजानीमन धरती के रहइयामन ला अब्‍बड़ दुःख देय रिहिन।</para>
  <para style="p">
    <verse number="11" style="v"/>पर साढ़े तीन दिन के बाद, परमेसर के जिनगी देवइया सांस, ए दूनों म हमाईस अऊ ओमन अपन गोड़ म ठाढ़ हो गीन, अऊ जऊन मन ओमन ला देखिन, ओमन म बहुंते भय छा गीस। <verse number="12" style="v"/>तब ओमन स्‍वरग ले एक ऊंचहा अवाज सुनिन, जऊन ह ओमन ला ए कहत रहय, “इहां ऊपर आ जावव।” अऊ ओमन अपन बईरीमन के देखते-देखत एक बादर म स्‍वरग चले गीन।</para>
  <para style="p">
    <verse number="13" style="v"/>ओहीच बेरा एक भारी भुइंडोल होईस अऊ सहर के दसवां भाग ह भरभरा के गिर गीस। सात हजार मनखेमन ओ भुइंडोल म मारे गीन अऊ जऊन मन बच गीन, ओमन डर्रा गीन अऊ स्‍वरग के परमेसर के महिमा करिन।</para>
  <para style="p">
    <verse number="14" style="v"/>दूसरा बिपत्ती बीत गीस, पर देखव! तीसरा बिपत्ती ह जल्दी अवइया हवय।</para>
  <para style="s1">सातवां तुरही</para>
  <para style="p">
    <verse number="15" style="v"/>तब सातवां स्‍वरगदूत ह अपन तुरही ला फूंकिस, अऊ स्‍वरग म ऊंचहा अवाज सुनई पड़िस, जऊन ह ए कहत रहय:</para>
  <para style="q1">“संसार के राज ह हमर परभू</para>
  <para style="q2">अऊ ओकर मसीह के राज बन गे हवय,</para>
  <para style="q2">अऊ ओह सदाकाल तक राज करही।”</para>
  <para style="m">
    <verse number="16" style="v"/>अऊ चौबीस झन अगुवा, जऊन मन परमेसर के आघू म अपन सिंघासन ऊपर बिराजे रिहिन, मुहूं के भार गिरिन अऊ ए कहत परमेसर के अराधना करिन:</para>
  <para style="q1">
    <verse number="17" style="v"/>“हे सर्वसक्तिमान परभू परमेसर, तेंह हवस,</para>
  <para style="q2">अऊ तेंह रहय; हमन तोला धनबाद देवत हवन,</para>
  <para style="q1">काबरकि तेंह अपन बड़े सामरथ ला उपयोग करके</para>
  <para style="q2">राज करे के सुरू करे हवस।</para>
  <para style="q1">
    <verse number="18" style="v"/>देसमन गुस्सा करत रिहिन अऊ तोर परकोप ह आ गे हवय।</para>
  <para style="q2">मरे मनखेमन के नियाय करे के बेरा आ गे हवय,</para>
  <para style="q1">अऊ ओ बेरा घलो आ गे हवय कि तोर सेवक अगमजानी अऊ तोर पबितर मनखे अऊ जऊन मन तोर भय मानथें, छोटे बड़े,</para>
  <para style="q2">ओ जम्मो ला इनाम दिये जावय, अऊ जऊन मन धरती ला नास करथें, ओमन ला नास करे जावय।”</para>
  <para style="p">
    <verse number="19" style="v"/>तब स्‍वरग म परमेसर के मंदिर ह खुल गीस, अऊ ओकर मंदिर म ओकर करार के संदूक ह दिखाई दीस। अऊ उहां बिजली के चमक, अवाज, बादर के गरजन अऊ भुइंडोल होईस अऊ भारी करा गिरिस<note caller="+" style="f"><char style="fr" closed="false">11:19 </char><char style="ft" closed="false">“करार के संदूक” – ए संदूक म पथरा के दू ठन ओ पटिया रहय, जऊन म परमेसर ह दस हुकूम ला लिखके अपन मनखेमन ला दे रिहिस।</char></note>।</para>
  <chapter number="12" style="c"/>
  <para style="s1">माईलोगन अऊ सांप सहीं पसु</para>
  <para style="p">
    <verse number="1" style="v"/>अकास म एक महान अऊ अद्भूत चिन्‍हां परगट होईस; एक झन माईलोगन ह सूरज ला पहिरे रहय। ओकर गोड़ के खाल्‍हे म चंदा रहय अऊ ओकर मुड़ी म बारह ठन तारामन के मुकुट रहय। <verse number="2" style="v"/>ओह पेट म रिहिस, अऊ लइका जनमे के पीरा ले कलपत रिहिस। <verse number="3" style="v"/>तब एक अऊ चिन्‍हां अकास म परगट होईस; एक बड़े लाल रंग के सांप सहीं पसु रहय। ओकर सात ठन मुड़ी अऊ दस ठन सिंग रहय अऊ सातों मुड़ी म सात ठन मुकुट रहय। <verse number="4" style="v"/>ओकर पुंछी ह अकास के एक तिहाई तारामन ला खींचके धरती ऊपर फटिक दीस। सांप सहीं पसु ह ओ माईलोगन के आघू म ठाढ़ हो गीस, जेकर लइका होवइया रहय, ताकि ओह लइका के जनमतेच ही ओ लइका ला लील सकय। <verse number="5" style="v"/>ओ माईलोगन ह एक बेटा ला जनमिस, जऊन ह लोहा के राजदंड ले जम्मो देस ऊपर राज करही। अऊ ओ लइका ला झपटके परमेसर अऊ ओकर सिंघासन करा लाने गीस। <verse number="6" style="v"/>तब ओ माईलोगन ह सुनसान जगह ला भाग गीस; उहां परमेसर ह ओकर बर एक जगह तियार करे रिहिस, जिहां एक हजार दू सौ साठ दिन तक ओकर देख-भाल करे जा सकय।</para>
  <para style="p">
    <verse number="7" style="v"/>तब स्‍वरग म लड़ई होय लगिस। मीकाएल अऊ ओकर दूतमन सांप सहीं पसु के संग लड़िन, अऊ सांप सहीं पसु अऊ ओकर दूतमन एमन के संग लड़िन<note caller="+" style="f"><char style="fr" closed="false">12:7 </char><char style="ft" closed="false">“मीकाएल” ह परमेसर के एक मुखिया स्‍वरगदूत अय।</char></note>। <verse number="8" style="v"/>पर सांप सहीं पसु ह हार गीस, अऊ ओला अऊ ओकर दूतमन ला स्‍वरग म अपन जगह ला छोड़ना पड़िस। <verse number="9" style="v"/>ओ सांप सहीं पसु ला फटिक दिये गीस। ए सांप सहीं पसु ह ओ पुराना सांप ए, जऊन ला इबलीस या सैतान कहे जाथे अऊ जऊन ह संसार के जम्मो मनखेमन ला धोखा देथे। ओला अऊ ओकर दूतमन ला धरती म फटिक दिये गीस।</para>
  <para style="p">
    <verse number="10" style="v"/>तब मेंह स्‍वरग ले एक ऊंचहा अवाज आवत सुनेंव, जऊन ह ए कहत रहय:</para>
  <para style="q1">“अब हमर परमेसर ले उद्धार ह आ गे हवय!</para>
  <para style="q2">परमेसर ह राजा के रूप म अपन सामरथ ला देखाय हवय,</para>
  <para style="q2">अऊ ओकर मसीह ह अपन अधिकार ला देखाय हवय।</para>
  <para style="q1">काबरकि हमर भाईमन ऊपर दोस लगइया ला स्‍वरग ले फटिक दे गे हवय,</para>
  <para style="q2">जऊन ह दिन रात हमर परमेसर के आघू म ओमन ऊपर दोस लगावत रिहिस।</para>
  <para style="q1">
    <verse number="11" style="v"/>हमर भाईमन मेढ़ा-पीला के लहू</para>
  <para style="q2">अऊ अपन गवाही के बचन के दुवारा ओ सैतान ऊपर जय पाईन;</para>
  <para style="q2">ओमन अपन जिनगी ला देके मरे बर तियार रिहिन।</para>
  <para style="q1">
    <verse number="12" style="v"/>एकरसेति, हे स्‍वरग अऊ ओम रहइयामन,</para>
  <para style="q2">आनंद मनावव! पर हे धरती अऊ समुंदर तुमन ला धिक्‍कार ए,</para>
  <para style="q2">काबरकि सैतान ह उतरके तुम्‍हर करा आय हवय!</para>
  <para style="q1">ओह कोरोध ले भरे हवय, काबरकि ओह जानथे</para>
  <para style="q2">कि ओकर करा अऊ थोरकन समय बचे हवय।”</para>
  <para style="p">
    <verse number="13" style="v"/>जब ओ सांप सहीं पसु ह देखिस कि ओला धरती ऊपर फटिक दिये गे हवय, त ओह ओ माईलोगन के पाछू पड़ गीस, जऊन ह एक बेटा ला जनमे रिहिस। <verse number="14" style="v"/>ओ माईलोगन ला एक बड़े गिधवा के दू ठन डेना दिये गीस, ताकि ओह सुनसान जगह म ओ ठऊर ला उड़ के जा सकय, जिहां सांप के पहुंच ले बाहिर, ओकर साढ़े तीन साल तक देख-भाल करे जावय। <verse number="15" style="v"/>तब सांप ह अपन मुहूं ले ओ माईलोगन कोति नदिया सहीं पानी के धार छोंड़िस, ताकि माईलोगन ह पानी के धार म बोहा जावय। <verse number="16" style="v"/>पर धरती ह ओ माईलोगन के मदद करिस। धरती ह अपन मुहूं ला खोलके ओ पानी ला पी गीस, जऊन ह ओ सांप सहीं पसु के मुहूं ले निकरत रिहिस। <verse number="17" style="v"/>तब ओ सांप सहीं पसु ह ओ माईलोगन ऊपर गुस्सा करिस अऊ ओह माईलोगन के बांचे संतानमन ले लड़ई करे बर निकरिस – याने कि ओ मनखेमन ले, जऊन मन परमेसर के हुकूम ला मानथें अऊ यीसू के ऊपर बिसवास म अटल रहिथें। <verse number="18" style="v"/>अऊ ओ सांप सहीं पसु ह समुंदर तीर म ठाढ़ हो गीस।</para>
  <chapter number="13" style="c"/>
  <para style="s1">समुंदर ले निकरे पसु</para>
  <para style="p">
    <verse number="1" style="v"/>अऊ मेंह एक ठन पसु ला समुंदर ले निकरत देखेंव। ओकर दस ठन सिंग अऊ सात ठन मुड़ी रिहिस। ओकर दस ठन सिंग म दस ठन मुकुट रहय अऊ ओकर हर एक मुड़ी म एक निन्दा करइया नांव लिखाय रहय। <verse number="2" style="v"/>जऊन पसु ला मेंह देखेंव, ओह चीता के सहीं रहय, पर ओकर गोड़मन भलुआ के गोड़ सहीं रहंय अऊ ओकर मुहूं ह सिंह के मुहूं सहीं रहय। सांप सहीं पसु ह ए पसु ला अपन सक्ति, अपन सिंघासन अऊ बहुंते अधिकार दीस। <verse number="3" style="v"/>अइसने लगत रहय कि ओ पसु के एक ठन मुड़ी म एक बड़े घाव होय रिहिस, पर ओ बड़े घाव ह बने हो गे रिहिस। जम्मो संसार के मनखेमन अचरज करिन अऊ ओ पसु के पाछू हो लीन। <verse number="4" style="v"/>मनखेमन सांप सहीं पसु के पूजा करिन, काबरकि ओह पसु ला अधिकार दे रिहिस; अऊ ओमन ए कहत पसु के घलो पूजा करिन, “ए पसु के सहीं कोन हवय? एकर संग कोन लड़ई कर सकथे?”</para>
  <para style="p">
    <verse number="5" style="v"/>ओ पसु ला डींग मारे के अऊ निन्दा करे के अनुमती दिये गीस। ओला बियालीस महिना तक अपन अधिकार के उपयोग करे के अनुमती घलो दिये गीस। <verse number="6" style="v"/>ओह परमेसर के निन्दा करिस। ओह परमेसर के नांव अऊ ओकर रहे के जगह अऊ ओ मनखेमन के निन्दा करिस, जऊन मन स्‍वरग म रहिथें। <verse number="7" style="v"/>ओला अनुमती दिये गीस कि ओह पबितर मनखेमन संग लड़ई करय अऊ ओमन ऊपर जय पावय। अऊ ओला हर एक जाति, मनखे, भासा अऊ देस ऊपर अधिकार दिये गीस। <verse number="8" style="v"/>धरती के रहइया जम्मो मनखेमन ओ पसु के पूजा करहीं – याने कि ओ जम्मो मनखे, जेमन के नांव ह सिरिस्टी के रचे के पहिली ले जिनगी के किताब म नइं लिखाय हवय। ए जिनगी के किताब ह ओ मेढ़ा-पीला के अय, जऊन ह मार डारे गीस।</para>
  <para style="p">
    <verse number="9" style="v"/>जेकर कान हवय, ओह सुन ले!</para>
  <para style="q1">
    <verse number="10" style="v"/>कहूं कोनो ला कैद म जाना हवय,</para>
  <para style="q2">त ओह कैद म जाही।</para>
  <para style="q1">कहूं कोनो ला तलवार ले मरना हवय,</para>
  <para style="q2">त ओह तलवार ले मारे जाही।</para>
  <para style="m">एकर खातिर पबितर मनखेमन ला धीरज अऊ बिसवास के जरूरत हवय।</para>
  <para style="s1">धरती म ले निकरे पसु</para>
  <para style="p">
    <verse number="11" style="v"/>तब मेंह एक ठन अऊ पसु ला देखेंव, जऊन ह धरती म ले निकरत रहय। ओकर मेढ़ा-पीला के सिंग सहीं दू ठन सिंग रहय, पर ओह सांप सहीं पसु जइसने गोठियावय। <verse number="12" style="v"/>ओह पहिली पसु कोति ले ओकर जम्मो अधिकार के उपयोग करथे। ओह धरती अऊ ओकर रहइयामन ला बाध्य करथे कि ओमन ओ पहिली पसु के पूजा करंय, जेकर एक बड़े घाव ह बने हो गे रिहिस। <verse number="13" style="v"/>ए दूसरा पसु ह बड़े-बड़े चमतकार देखाईस, अऊ त अऊ ओह मनखेमन के देखत म अकास ले धरती ऊपर आगी बरसा देवत रिहिस। <verse number="14" style="v"/>पहिली पसु कोति ले, ओला जऊन चमतकार देखाय के अधिकार मिले रिहिस, ओ चमतकार के दुवारा ओह धरती के मनखेमन ला भरमा दीस। ओह मनखेमन ला हुकूम दीस कि ओमन ओ पसु के आदर म एक मूरती बनावंय, जऊन ह तलवार ले घात करे के बाद घलो जीयत रिहिस। <verse number="15" style="v"/>ओला पहिली पसु के मूरती ला जीयाय के सक्ति दिये गीस, ताकि ओ मूरती ह गोठियावय, अऊ ओ जम्मो झन ला मरवा देवय, जऊन मन ओ मूरती के पूजा नइं करिन। <verse number="16" style="v"/>ओह छोटे या बड़े, धनी या गरीब, सुतंतर या गुलाम, जम्मो मनखे मन ला बाध्य करथे कि ओमन जेवनी हांथ या अपन माथा म एक छाप लगावंय। <verse number="17" style="v"/>बिगर ओ छाप के, कोनो घलो मनखे लेन-देन नइं कर सकंय। ओ छाप म पसु के नांव या ओकर नांव के संख्‍या लिखाय रहय।</para>
  <para style="p">
    <verse number="18" style="v"/>एकर खातिर बुद्धि के जरूरत हवय। कहूं काकरो करा बुद्धि हवय, त ओह ए पसु के संख्‍या के हिसाब कर ले, काबरकि एह एक मनखे के संख्‍या ए। एकर संख्‍या 666 ए।</para>
  <chapter number="14" style="c"/>
  <para style="s1">मेढ़ा-पीला अऊ 144,000 मनखे</para>
  <para style="p">
    <verse number="1" style="v"/>तब मेंह देखेंव कि मेढ़ा-पीला ह सियोन पहाड़ ऊपर ठाढ़े हवय अऊ ओकर संग 144,000 ओ मनखेमन रहंय, जेमन के माथा म ओकर नांव अऊ ओकर ददा के नांव लिखाय रहय। <verse number="2" style="v"/>तब मेंह स्‍वरग ले एक अवाज सुनेंव, जऊन ह तेजी ले बोहावत पानी के अवाज अऊ बादर के भयंकर गरजन सहीं रहय। जऊन अवाज ला मेंह सुनेंव, ओह अइसने रिहिस, मानो बीना बजइयामन बीना बजावत हवंय। <verse number="3" style="v"/>ओ मनखेमन सिंघासन अऊ चार जीयत परानी अऊ अगुवामन के आघू म एक नवां गीत गावत रहंय। ओ 144,000 मनखे, जऊन मन ला धरती म ले दाम देके छोंड़ाय गे रिहिस, ओमन के छोंड़, अऊ कोनो ओ गीत ला सीख नइं सकिन। <verse number="4" style="v"/>एमन ओ मनखे रिहिन, जेमन के सारीरिक संबंध माईलोगनमन संग नइं रिहिस अऊ ओमन अपन-आप ला सुध रखे रिहिन। अऊ जिहां कहूं मेढ़ा-पीला ह जाथे; एमन ओकर पाछू-पाछू चलथें। एमन ला मनखेमन ले बिसोय गे रिहिस अऊ एमन ला परमेसर अऊ मेढ़ा-पीला करा पहिली फर के रूप म चघाय गे रिहिस। <verse number="5" style="v"/>एमन कभू लबारी नइं मारिन; एमन म कोनो किसम के दोस नइं ए।</para>
  <para style="s1">तीन स्‍वरगदूत</para>
  <para style="p">
    <verse number="6" style="v"/>तब मेंह एक अऊ स्‍वरगदूत ला अकास म उड़त देखेंव। ओकर करा धरती के जम्मो देस, जाति अऊ भासा के मनखेमन ला सुनाय बर एक सदाकाल के सुघर संदेस रहय। <verse number="7" style="v"/>ओह ऊंचहा अवाज म कहिस, “परमेसर के भय मानव अऊ ओकर महिमा करव, काबरकि ओकर नियाय करे के बेरा ह आ गे हवय। जऊन ह स्‍वरग, धरती, समुंदर अऊ पानी के सोतमन ला बनाईस, ओकर अराधना करव।”</para>
  <para style="p">
    <verse number="8" style="v"/>एकर बाद एक दूसरा स्‍वरगदूत आईस अऊ कहिस, “सतियानास हो गीस। बड़े सहर बाबूल के सतियानास हो गीस,<note caller="+" style="f"><char style="fr" closed="false">14:8 </char><char style="ft" closed="false">यसायाह 21:9</char></note> जऊन ह अपन छिनारीपन के तीखा मंद जम्मो देस के मनखेमन ला पीयाय रिहिस।”</para>
  <para style="p">
    <verse number="9" style="v"/>एकर बाद, एक तीसरा स्‍वरगदूत आईस अऊ ऊंचहा अवाज म कहिस, “कहूं कोनो ओ पसु या ओकर मूरती के पूजा करथे अऊ अपन माथा म या अपन हांथ म ओ पसु के छाप ला लेथे, <verse number="10" style="v"/>त ओला घलो परमेसर के कोरोध रूपी मंद ला पीये पड़ही, जऊन ला ओकर कोरोध रूपी कटोरा म पूरा बल सहित ढारे गे हवय। ओह पबितर स्वरगदूतमन के अऊ मेढ़ा-पीला के आघू म आगी अऊ गंधक के पीरा ला भोगही। <verse number="11" style="v"/>जऊन मन ओ पसु अऊ ओकर मूरती के पूजा करथें या ओकर नांव के छाप ला लेथें, ओमन के पीरा के धुआं ह जुग-जुग तक उठते रहिही; अऊ ओमन ला रात अऊ दिन कभू चैन नइं मिलही।” <verse number="12" style="v"/>एकर खातिर, ओ पबितर मनखेमन ला धीरज के जरूरत हवय, जऊन मन परमेसर के हुकूम ला मानथें अऊ यीसू म अपन बिसवास ला बनाय रखथें।</para>
  <para style="p">
    <verse number="13" style="v"/>तब मेंह स्‍वरग ले एक अवाज सुनेंव, जऊन ह मोला ए कहत रहय, “लिख! धइन एं ओ मनखेमन, जऊन मन अब ले परभू म बिसवास करत मरथें।”</para>
  <para style="p">पबितर आतमा ह कहिथे, “वास्तव म, ओमन धइन अंय। ओमन अपन मिहनत के बाद अराम पाहीं, काबरकि ओमन के भलई के काममन ओमन के संग जाही।”</para>
  <para style="s1">धरती के फसल</para>
  <para style="p">
    <verse number="14" style="v"/>तब मोला उहां एक सफेद बादर दिखिस अऊ ओ बादर ऊपर मनखे के बेटा सहीं कोनो बईठे रहय। ओकर मुड़ी म सोन के मुकुट अऊ ओकर हांथ म धारदार हंसिया रहय। <verse number="15" style="v"/>तब एक आने स्‍वरगदूत मंदिर म ले निकरिस अऊ ऊंचहा अवाज म बादर ऊपर बईठे मनखे ला कहिस, “अपन हंसिया ला ले अऊ लुवई कर, काबरकि लुवई के बेरा आ गे हवय, अऊ धरती के फसल ह पक चुके हवय।” <verse number="16" style="v"/>तब जऊन ह बादर ऊपर बईठे रिहिस, ओह अपन हंसिया ला धरती ऊपर चलाईस, अऊ धरती के फसल ह लुवा गे।</para>
  <para style="p">
    <verse number="17" style="v"/>तब एक अऊ स्‍वरगदूत स्‍वरग के मंदिर म ले निकरिस, अऊ ओकर करा घलो एक धारदार हंसिया रहय। <verse number="18" style="v"/>तब एक अऊ स्‍वरगदूत, जऊन ला आगी ऊपर अधिकार दिये गे रिहिस, बेदी म ले आईस अऊ ऊंचहा अवाज म ओ स्‍वरगदूत ला कहिस, जेकर करा धारदार हंसिया रहय, “अपन हंसिया ला ले अऊ धरती के अंगूर के नार के गुच्‍छामन ला काट अऊ अंगूर ला संकेल ले, काबरकि ओकर अंगूरमन पाक गे हवंय।” <verse number="19" style="v"/>तब ओ स्‍वरगदूत ह अपन हंसिया ला धरती के अंगूर के नारमन म चलाईस अऊ अंगूर ला संकेलिस अऊ ओला परमेसर के कोरोध रूपी अंगूर के बड़े कुन्‍ड म झोंक दीस<note caller="+" style="f"><char style="fr" closed="false">14:19 </char><char style="ft" closed="false">“अंगूर के कुन्‍ड” ह एक खंचवा होथे, जिहां अंगूर ला कुचरके ओकर रस निकारथें अऊ तब मंद बनाथें।</char></note>। <verse number="20" style="v"/>ओमन ला सहर के बाहिर अंगूर के कुन्‍ड म कुचरे गीस अऊ ओ कुन्‍ड ले जऊन लहू निकरिस, ओह करीब पांच फुट ऊंच होके तीन सौ किलोमीटर तक बोहाईस।</para>
  <chapter number="15" style="c"/>
  <para style="s1">सात स्‍वरगदूत अऊ सात महामारी</para>
  <para style="p">
    <verse number="1" style="v"/>तब मेंह अकास म एक ठन अऊ महान अऊ अद्भूत चिन्‍हां देखेंव: सात स्‍वरगदूत सात ठन महामारी ला धरे रहंय। एमन आखिरी बिपत्ती अंय, काबरकि एकर बाद परमेसर के कोरोध ह पूरा हो जाही। <verse number="2" style="v"/>अऊ मेंह अइसने चीज देखेंव, जऊन ह आगी म मिले कांच के एक समुंदर सहीं दिखत रहय अऊ ओ कांच के समुंदर के तीर म ओ मनखेमन ठाढ़े रिहिन, जऊन मन ओ पसु अऊ ओकर मूरती अऊ ओकर नांव के संख्‍या ऊपर जय पाय रिहिन। ओमन परमेसर के दुवारा दिये गय बीनामन ला धरे रहंय। <verse number="3" style="v"/>अऊ ओमन परमेसर के सेवक मूसा के गीत अऊ मेढ़ा-पीला के ए गीत गावत रहंय:</para>
  <para style="q1">“हे सर्वसक्तिमान परभू परमेसर!</para>
  <para style="q2">तोर काम महान अऊ अद्भूत ए।</para>
  <para style="q1">हे जुग-जुग के राजा!</para>
  <para style="q2">तोर रसता ह सही अऊ सच्‍चा ए।</para>
  <para style="q1">
    <verse number="4" style="v"/>हे परभू! जम्मो झन तोर भय मानहीं,</para>
  <para style="q2">अऊ तोर नांव के महिमा करहीं।</para>
  <para style="q1">काबरकि तेंहीच ह पबितर अस।</para>
  <para style="q2">जम्मो देस के मनखेमन आहीं</para>
  <para style="q2">अऊ तोर अराधना करहीं,</para>
  <para style="q1">काबरकि तोर धरमी काममन ह परगट हो गे हवंय।”</para>
  <para style="p">
    <verse number="5" style="v"/>एकर बाद मेंह देखेंव कि स्‍वरग म गवाही के तम्‍बू के मंदिर ह खुल गीस। <verse number="6" style="v"/>अऊ ओ मंदिर म ले सात स्‍वरगदूत निकरिन, जेमन करा सात ठन महामारी रहय। ओ स्वरगदूतमन साफ अऊ चमकत सन के कपड़ा पहिरे रहंय अऊ ओमन के छाती म सोन के पट्टा बंधाय रहय। <verse number="7" style="v"/>तब ओ चार जीयत परानी म ले एक झन ओ सातों स्वरगदूतमन ला सात ठन सोन के कटोरा दीस, जऊन म जुग-जुग तक जीयत रहइया परमेसर के कोरोध भराय रहय <verse number="8" style="v"/>अऊ परमेसर के महिमा अऊ ओकर सामरथ के कारन मंदिर ह धुआं ले भर गीस अऊ कोनो ओ मंदिर भीतर नइं जा सकिन, जब तक कि ओ सात स्वरगदूतमन के सात महामारीमन पूरा नइं हो गीन।</para>
  <chapter number="16" style="c"/>
  <para style="s1">परमेसर के कोरोध के सात ठन कटोरा</para>
  <para style="p">
    <verse number="1" style="v"/>तब मंदिर म ले मोला एक ऊंचहा अवाज सुनई पड़िस, जऊन ह सातों स्वरगदूतमन ले ए कहत रहय, “जावव, अऊ परमेसर के कोरोध के सातों कटोरा ला धरती ऊपर उंड़ेर देवव।”</para>
  <para style="p">
    <verse number="2" style="v"/>पहिला स्‍वरगदूत ह गीस अऊ धरती ऊपर अपन कटोरा ला उंड़ेर दीस। जऊन मनखेमन ऊपर पसु के छाप लगे रिहिस अऊ जऊन मन ओकर मूरती के पूजा करे रिहिन, ओमन के ऊपर घिनौना अऊ पीरा देवइया फोड़ा निकर आईस।</para>
  <para style="p">
    <verse number="3" style="v"/>दूसरा स्‍वरगदूत ह समुंदर ऊपर अपन कटोरा ला उंड़ेरिस अऊ समुंदर के पानी ह मरे मनखे के लहू सहीं हो गीस अऊ समुंदर के जम्मो जीव मर गीन।</para>
  <para style="p">
    <verse number="4" style="v"/>तीसरा स्‍वरगदूत ह अपन कटोरा ला नदिया अऊ पानी के सोता मन ऊपर उंड़ेरिस अऊ ओमन के पानी ह लहू बन गीस। <verse number="5" style="v"/>तब मेंह ओ स्‍वरगदूत, जेकर करा पानी के ऊपर अधिकार रिहिस, ए कहत सुनेंव:</para>
  <para style="q1">“हे परम पबितर! तेंह जीयत हवस अऊ तेंह हमेसा जीयत रहय;</para>
  <para style="q2">तेंह नियाय करे म धरमी अस,</para>
  <para style="q2">काबरकि तेंह अइसने नियाय करे हवस।</para>
  <para style="q1">
    <verse number="6" style="v"/>मनखेमन तोर पबितर मनखे अऊ अगमजानीमन के लहू बहाय हवंय, अऊ तेंह ओमन ला पीये बर लहू दे हवस,</para>
  <para style="q2">काबरकि ओमन एकरे लइक अंय।”</para>
  <para style="m">
    <verse number="7" style="v"/>अऊ बेदी ला मेंह ए कहत सुनेंव:</para>
  <para style="q1">“हव, हे सर्वसक्तिमान परभू परमेसर,</para>
  <para style="q2">तोर नियाय ह सच्‍चा अऊ सही अय।”</para>
  <para style="p">
    <verse number="8" style="v"/>तब चौथा स्‍वरगदूत ह अपन कटोरा ला सूरज ऊपर उंड़ेरिस, अऊ सूरज ला मनखेमन ला आगी ले लेसे के अनुमती दिये गीस। <verse number="9" style="v"/>मनखेमन भारी गरमी ले लेसा गीन अऊ ओमन परमेसर के नांव ला सराप दीन, जऊन ह कि ए महामारी ऊपर अधिकार रखथे, पर ओमन पछताप नइं करिन अऊ परमेसर के महिमा करे नइं चाहिन।</para>
  <para style="p">
    <verse number="10" style="v"/>तब पांचवां स्‍वरगदूत ह अपन कटोरा ला पसु के सिंघासन ऊपर उंड़ेरिस, अऊ पसु के राज म अंधियार छा गीस। मनखेमन पीरा के मारे अपन जीभ चबाय लगिन, <verse number="11" style="v"/>अऊ अपन पीरा अऊ फोड़ामन के कारन स्‍वरग के परमेसर ला सराप देय लगिन, पर ओमन अपन कुकरम खातिर पछताप नइं करिन।</para>
  <para style="p">
    <verse number="12" style="v"/>तब छठवां स्‍वरगदूत ह अपन कटोरा ला महान नदी फरात ऊपर उंड़ेरिस। नदी के पानी ह सूखा गीस, ताकि पूरब दिग ले अवइया राजामन बर रसता बन जावय। <verse number="13" style="v"/>तब मेंह सांप सहीं पसु के मुहूं ले, अऊ ओ पसु के मुहूं ले अऊ लबरा अगमजानी के मुहूं ले तीन असुध आतमामन ला निकरत देखेंव। ए असुध आतमामन मेचका के रूप म रहंय। <verse number="14" style="v"/>एमन दुस्‍ट आतमा अंय, जऊन मन चमतकार देखाथें। एमन जम्मो संसार के राजामन करा जाथें अऊ ओमन ला ओ लड़ई बर संकलथें, जऊन ह सर्वसक्तिमान परमेसर के महान दिन म होही।</para>
  <para style="b"/>
  <para style="mi">
    <verse number="15" style="v"/>देख! मेंह एक चोर के सहीं आवत हंव। धइन ए ओह, जऊन ह जागत रहिथे, अऊ अपन कपड़ा ला पहिरे रहिथे, ताकि ओह नंगरा झन गिंजरय, अऊ मनखेमन के आघू म ओकर बेजत्ती झन होवय।</para>
  <para style="b"/>
  <para style="m">
    <verse number="16" style="v"/>तब आतमामन राजामन ला ओ ठऊर म संकेलिन, जऊन ला इबरानी भासा म हरमगिदोन कहे जाथे।</para>
  <para style="p">
    <verse number="17" style="v"/>तब सातवां स्‍वरगदूत ह हवा म अपन कटोरा ला उंड़ेरिस, अऊ मंदिर के सिंघासन म ले एक ऊंचहा अवाज आईस, जऊन ह ए कहत रिहिस, “पूरा हो गीस।” <verse number="18" style="v"/>तब बिजली के चमक, अवाज, बादर के गरजन अऊ भारी भुइंडोल होईस। अइसने भारी भुइंडोल मनखे के गढ़े जाय के समय ले अब तक कभू नइं होय रिहिस। <verse number="19" style="v"/>बड़े सहर के तीन भाग हो गीस अऊ देसमन के सहरमन नास हो गीन। परमेसर ह बड़े सहर बाबूल ला सुरता करिस अऊ ओला अपन भयंकर कोरोध ले भरे मंद के कटोरा ला पीये बर दीस। <verse number="20" style="v"/>जम्मो टापू अऊ पहाड़ मन गायब हो गीन। <verse number="21" style="v"/>अकास ले करीब पचास-पचास किलो के बड़े-बड़े करा मनखेमन ऊपर गिरिस, अऊ ए करा के महामारी के कारन मनखेमन परमेसर ला सराप दीन, काबरकि ए महामारी ह बहुंत भयंकर रिहिस।</para>
  <chapter number="17" style="c"/>
  <para style="s1">बहुंत खराप बेस्या</para>
  <para style="p">
    <verse number="1" style="v"/>तब जऊन सात स्वरगदूतमन सात ठन कटोरा धरे रिहिन, ओम के एक झन मोर करा आईस अऊ कहिस, “आ, मेंह तोला ओ बड़े बेस्या के दंड ला देखाहूं, जऊन ह कतको पानीमन ऊपर बईठे हवय। <verse number="2" style="v"/>ओकर संग धरती के राजामन छिनारी करे हवंय अऊ धरती के मनखेमन ओकर छिनारीपन के मंद ला पीके मतवाला हो गे हवंय।”</para>
  <para style="p">
    <verse number="3" style="v"/>तब ओ स्‍वरगदूत ह मोला आतमा म एक ठन सुनसान जगह म ले गीस। उहां मेंह एक झन माईलोगन ला लाल रंग के एक पसु ऊपर बईठे देखेंव। पसु के जम्मो देहें म खराप नांवमन लिखाय रहय, अऊ ओकर सात ठन मुड़ी अऊ दस ठन सिंग रहय। <verse number="4" style="v"/>ओ माईलोगन ह बैंजनी अऊ लाल रंग के कपड़ा पहिरे रहय अऊ सोन, कीमती पथरा अऊ मोती मन ले सजे रहय। ओह अपन हांथ म एक ठन सोन के कटोरा धरे रहय। ओ कटोरा ह घिन-घिन चीज अऊ ओकर छिनारीपन के गंदगी ले भरे रहय। <verse number="5" style="v"/>अऊ ओकर माथा म एक भेद के नांव लिखाय रहय:</para>
  <para style="b"/>
  <para style="pc">महान बाबूल,</para>
  <para style="pc">धरती के बेस्‍यामन के</para>
  <para style="pc">अऊ घिन-घिन चीजमन के दाई।</para>
  <para style="b"/>
  <para style="m">
    <verse number="6" style="v"/>मेंह देखेंव कि ओ माईलोगन ह पबितर मनखेमन के लहू अऊ यीसू के बिसवास लइक गवाहमन के लहू ला पीके माते हवय। जब मेंह ओला देखेंव, त बहुंत अचरज म पड़ गेंव। <verse number="7" style="v"/>तब स्‍वरगदूत ह मोला कहिस, “तेंह काबर अचम्भो करत हवस? मेंह तोला ओ माईलोगन के भेद ला बताहूं अऊ ओ पसु के भेद ला घलो बताहूं, जेकर ऊपर ओ माईलोगन ह सवारी करे हवय अऊ जेकर सात ठन मुड़ी अऊ दस ठन सिंग हवय। <verse number="8" style="v"/>जऊन पसु ला तेंह देखे, ओह पहिली रिहिस, पर अब नइं ए; ओह अथाह कुन्‍ड ले निकरके आही अऊ ओह नास हो जाही। धरती के ओ मनखेमन, जेकर नांव संसार के रचे के समय ले जिनगी के किताब म नइं लिखे हवय, ओमन पसु ला देखके अचम्भो करहीं, काबरकि ओह पहिली रिहिस, पर अब नइं ए, पर ओह फेर आही।”</para>
  <para style="p">
    <verse number="9" style="v"/>एला समझे बर बुद्धि के जरूरत हवय। ओ सात ठन मुड़ीमन सात ठन पहाड़ अंय, जेकर ऊपर ओ माईलोगन ह बईठे हवय। <verse number="10" style="v"/>ओमन सात झन राजा घलो अंय। ओम ले पांच झन गिर गे हवंय; एक झन अभी राज करत हवय, अऊ दूसर ह अभी तक नइं आय हवय; पर जब ओह आही, त थोरकन समय तक राज करही। <verse number="11" style="v"/>ओ पसु जऊन ह पहिली रिहिस, पर अब नइं ए, ओह आठवां राजा ए। असल म, ओह ओ सातों म ले अय अऊ ओह नास हो जाही।</para>
  <para style="p">
    <verse number="12" style="v"/>जऊन दस ठन सिंग तेंह देखे, ओमन दस राजा अंय। ओमन ला अभी तक राज नइं मिले हवय, पर ओमन ला एक घंटा बर पसु के संग म राजामन सहीं अधिकार मिलही। <verse number="13" style="v"/>ओमन के एकेच उदेस्य हवय अऊ ओमन अपन सक्ति अऊ अधिकार पसु ला दे दिहीं। <verse number="14" style="v"/>ओमन मेढ़ा-पीला के बिरोध म लड़ई करहीं, पर मेढ़ा-पीला ह ओमन ऊपर जय पाही, काबरकि ओह परभूमन के परभू अऊ राजामन के राजा ए, अऊ जऊन मन ओकर संग रहिहीं, ओमन बलाय गे हवंय अऊ चुने गे हवंय अऊ ओमन बिसवास लइक अंय।</para>
  <para style="p">
    <verse number="15" style="v"/>तब स्‍वरगदूत ह मोला कहिस, “जऊन पानी ला तेंह देखे, जिहां ओ बेस्या ह बईठे हवय, ओ पानी ह मनखेमन के भीड़, देस अऊ भासा मन अय। <verse number="16" style="v"/>जऊन पसु अऊ दस सिंगमन ला तेंह देखे, ओमन ओ बेस्या ले घिन करहीं। ओमन ओला नंगरी करके अकेला छोंड़ दिहीं। ओमन ओकर मांस ला खाहीं अऊ ओला आगी म जला दिहीं। <verse number="17" style="v"/>काबरकि परमेसर ह ओमन के मन म ए बात ला डाले हवय कि ओमन ओकर उदेस्य ला पूरा करंय अऊ जब तक परमेसर के बचन ह पूरा नइं हो जावय, तब तक ओमन एक मत होके अपन राज करे के अधिकार ला ओ पसु ला दे देवंय। <verse number="18" style="v"/>जऊन माईलोगन ला तेंह देखे, ओह ओ महान सहर ए, जऊन ह धरती के राजामन ऊपर राज करथे।”</para>
  <chapter number="18" style="c"/>
  <para style="s1">बाबूल सहर के बिनास</para>
  <para style="p">
    <verse number="1" style="v"/>एकर बाद मेंह एक अऊ स्‍वरगदूत ला स्‍वरग ले उतरत देखेंव। ओकर करा बड़े अधिकार रिहिस अऊ धरती ह ओकर सोभा ले जगमगा गीस। <verse number="2" style="v"/>ओह ऊंचहा अवाज म चिचियाके कहिस,</para>
  <para style="q1">“सतियानास हो गीस! बड़े सहर बाबूल ह सतियानास हो गीस!</para>
  <para style="q2">ओह भूतमन के अऊ जम्मो दुस्‍ट आतमामन के</para>
  <para style="q1">अऊ जम्मो असुध अऊ घिन-घिन चिरईमन के डेरा हो गे हवय।</para>
  <para style="q1">
    <verse number="3" style="v"/>काबरकि जम्मो देस के मनखेमन ओकर छिनारीपन के मंद ला पीये हवंय।</para>
  <para style="q2">धरती के राजामन ओकर संग छिनारी करिन</para>
  <para style="q2">अऊ धरती के बेपारीमन ओकर बिलासिता के धन ले धनवान हो गे हवंय।”</para>
  <para style="p">
    <verse number="4" style="v"/>तब मेंह स्‍वरग ले एक अऊ अवाज सुनेंव, जऊन ह ए कहत रहय:</para>
  <para style="q1">“हे मोर मनखेमन, ओ सहर म ले निकर आवव,</para>
  <para style="q2">ताकि तुमन ओकर पाप के भागी झन होवव</para>
  <para style="q2">अऊ ओकर कोनो बिपत्ती तुम्‍हर ऊपर झन पड़य।</para>
  <para style="q1">
    <verse number="5" style="v"/>काबरकि ओकर पाप के घघरी ह भर गे हवय,</para>
  <para style="q2">अऊ परमेसर ह ओकर अपराध ला सुरता करे हवय।</para>
  <para style="q1">
    <verse number="6" style="v"/>ओकर संग वइसने करव,</para>
  <para style="q2">जइसने ओह तुम्‍हर संग करे हवय।</para>
  <para style="q2">ओकर कुकरम के दू गुना बदला चुकावव।</para>
  <para style="q2">जऊन कटोरा म ओह भरे हवय,</para>
  <para style="q2">ओ कटोरा म ओकर बर दू गुना भर देवव।</para>
  <para style="q1">
    <verse number="7" style="v"/>ओह जतेक डींग मारे हवय अऊ जतेक भोग-बिलास करे हवय,</para>
  <para style="q2">ओला ओतके दुःख अऊ तकलीफ देवव।</para>
  <para style="q2">ओह अपन मन म कहिथे,</para>
  <para style="q1">‘मेंह रानी सहीं बईठथंव;</para>
  <para style="q2">मेंह बिधवा नो हंव, अऊ मेंह कभू दुःख नइं मनाहूं।’</para>
  <para style="q1">
    <verse number="8" style="v"/>एकरसेति एकेच दिन म ओकर ऊपर मिरतू,</para>
  <para style="q2">सोक अऊ अकाल के बिपत्ती आ पड़ही।</para>
  <para style="q1">ओह आगी म भसम हो जाही।</para>
  <para style="q2">काबरकि जऊन ह ओकर नियाय करथे, ओह सर्वसक्तिमान परभू परमेसर ए।</para>
  <para style="p">
    <verse number="9" style="v"/>धरती के जऊन राजामन ओकर संग छिनारी अऊ भोग-बिलास करिन, ओमन जब ओकर जरे के धुआं ला देखहीं, त ओमन रोहीं अऊ ओकर बर सोक मनाहीं। <verse number="10" style="v"/>ओमन ओकर पीरा ले डरके दूरिहा म ठाढ़ होहीं अऊ ए कहिहीं,</para>
  <para style="q1">‘हे महान सहर! हाय! तोर ऊपर हाय!</para>
  <para style="q2">हे बाबूल, सक्तिसाली सहर! एकेच घंटा म तोला तोर दंड मिल गीस।’</para>
  <para style="p">
    <verse number="11" style="v"/>धरती के बेपारीमन ओकर बर रोहीं अऊ कलपहीं, काबरकि अब कोनो ओमन के ए मालमन ला नइं बिसोही – <verse number="12" style="v"/>सोना, चांदी, कीमती पथरा, मोती; सुन्‍दर मलमल, बैंजनी, रेसमी अऊ लाल कपड़ा; जम्मो किसम के महकत कठवा, अऊ हाथी दांत, कीमती कठवा, पीतल, लोहा अऊ संगमरमर के जम्मो किसम के चीज; <verse number="13" style="v"/>अऊ दालचीनी, मसाला, धूप, इतर, लोबान, मंद, तेल, आंटा अऊ गहूं; बइला अऊ मेढ़ा-मेढ़ी, घोड़ा अऊ रथ, अऊ गुलाम अऊ मनखेमन के जीव।</para>
  <para style="p">
    <verse number="14" style="v"/>बेपारीमन ओला कहिहीं, ‘जऊन फर के लालसा तेंह करत रहय, ओह तोर ले दूरिहा हो गे हवय। तोर जम्मो धन-संपत्ति अऊ तड़क-भड़क खतम हो गीस, अऊ ओह तोला फेर कभू नइं मिलय।’ <verse number="15" style="v"/>जऊन बेपारीमन ए चीजमन ला बेंचके बाबूल सहर ले धन कमाय रिहिन, ओमन ओकर पीरा ले डरके दूरिहा म ठाढ़ होहीं। ओमन रोहीं अऊ सोक मनाहीं; <verse number="16" style="v"/>अऊ ए कहिहीं:</para>
  <para style="q1">‘हे महान सहर! हाय! तोर ऊपर हाय!</para>
  <para style="q2">तेंह सुन्‍दर मलमल, बैंजनी अऊ लाल कपड़ा पहिरे रहय</para>
  <para style="q2">अऊ सोन, कीमती पथरा अऊ मोती ले सजे रहय!</para>
  <para style="p">
    <verse number="17" style="v"/>एकेच घंटा म ए जम्मो धन ह नास हो गीस!’</para>
  <para style="p">पानी जहाज के हर कप्तान, पानी जहाज म हर यातरा करइया, हर डोंगा खेवइया अऊ हर ओ मनखे, जऊन ह समुंदर ले अपन जिनगी चलाथे, ए जम्मो के जम्मो दूरिहा म ठाढ़े रहिहीं। <verse number="18" style="v"/>जब ओमन ओकर जरे के धुआं ला देखहीं, त ओमन चिचियाके कहिहीं, ‘का ए महान सहर सहीं कभू कोनो सहर रिहिस?’ <verse number="19" style="v"/>ओमन अपन मुड़ी ऊपर धूर्रा ला डारहीं, अऊ रोवत अऊ कलपत ओमन चिचिया-चिचियाके कहिहीं:</para>
  <para style="q1">‘हे महान सहर! हाय! तोर ऊपर हाय!</para>
  <para style="q2">एह ओ सहर ए,</para>
  <para style="q2">जेकर धन के जरिये समुंदर के जम्मो जहाज के मालिकमन धनी हो गीन।</para>
  <para style="q1">एकेच घंटा म, ओह नास हो गीस।’</para>
  <para style="b"/>
  <para style="q1">
    <verse number="20" style="v"/>हे स्‍वरग म रहइयामन अऊ पबितर मनखे अऊ प्रेरित अऊ अगमजानीमन!</para>
  <para style="q2">ओकर बिनास ऊपर आनंद मनावव।</para>
  <para style="q2">ओह तुम्‍हर संग जइसने बरताव करे रिहिस,</para>
  <para style="q1">परमेसर ह ओला ओकर सजा दे हवय।”</para>
  <para style="p">
    <verse number="21" style="v"/>तब एक सक्तिसाली स्‍वरगदूत ह चक्‍की के एक बड़े पाट सहीं पथरा ला उठाईस अऊ ए कहत ओला समुंदर म फटिक दीस:</para>
  <para style="q1">“महान सहर बाबूल ह अइसने बेरहमी ले फटिक दिये जाही,</para>
  <para style="q2">अऊ ओकर फेर कभू पता नइं चलही।</para>
  <para style="q1">
    <verse number="22" style="v"/>बीना बजइया, अऊ संगीतकार,</para>
  <para style="q2">बांसुरी बजइया अऊ तुरही बजइया मन के अवाज,</para>
  <para style="q1">ए सहर म फेर कभू सुनई नइं पड़ही। कोनो काम के कोनो घलो कारीगर,</para>
  <para style="q2">ए सहर म फेर कभू नइं मिलही।</para>
  <para style="q1">चक्‍की चले के अवाज,</para>
  <para style="q2">ए सहर म फेर कभू सुनई नइं पड़ही।</para>
  <para style="q1">
    <verse number="23" style="v"/>दीया के अंजोर, ए सहर म फेर कभू नइं चमकही।</para>
  <para style="q2">दूल्हा अऊ दुल्हिन के अवाज,</para>
  <para style="q1">ए सहर म फेर कभू सुनई नइं पड़ही।</para>
  <para style="q2">ए सहर के बेपारीमन संसार के बड़े मनखे रिहिन।</para>
  <para style="q1">ए सहर ह अपन जादू के दुवारा जम्मो देस के मनखेमन ला बहकाय रिहिस।</para>
  <para style="q1">
    <verse number="24" style="v"/>ए सहर म अगमजानी अऊ पबितर मनखे मन के लहू पाय गीस,</para>
  <para style="q2">अऊ धरती ऊपर जऊन मनखेमन मार डारे गीन, ओमन के लहू घलो ए सहर म पाय गीस।”</para>
  <chapter number="19" style="c"/>
  <para style="s1">स्‍वरग म इस्तुति के गीत</para>
  <para style="p">
    <verse number="1" style="v"/>एकर बाद मेंह स्‍वरग म, एक बड़े भीड़ के गरजन सहीं अवाज सुनेंव, जऊन ह चिचियाके ए कहत रहय:</para>
  <para style="q1">“हलिलूयाह!</para>
  <para style="q1">उद्धार, महिमा अऊ सामरथ हमर परमेसर के अय<note caller="+" style="f"><char style="fr" closed="false">19:1 </char><char style="ft" closed="false">“हलिलूयाह” इबरानी भासा के सबद ए। एकर मतलब होथे – परमेसर के परसंसा या इस्तुति करव।</char></note>,</para>
  <para style="q2">
    <verse number="2" style="v"/>काबरकि ओकर नियाय सच्‍चा अऊ सही अय।</para>
  <para style="q1">ओह ओ बड़े बेस्या ला दंड दे हवय,</para>
  <para style="q2">जऊन ह अपन छिनारीपन ले धरती के मनखेमन ला खराप करत रिहिस।</para>
  <para style="q1">परमेसर ह ओकर ले अपन सेवकमन के लहू के बदला ले हवय।”</para>
  <para style="p">
    <verse number="3" style="v"/>ओमन फेर चिचियाके कहिन:</para>
  <para style="q1">“हलिलूयाह!</para>
  <para style="q1">ओ बड़े सहर के जरे के धुआं जुग-जुग तक उठत रहिथे।”</para>
  <para style="p">
    <verse number="4" style="v"/>चौबीस अगुवा अऊ चारों जीयत परानीमन माड़ी के भार गिरिन अऊ ओमन ए कहत सिंघासन ऊपर बिराजे परमेसर के अराधना करिन। अऊ ओमन ऊंचहा अवाज म कहिन:</para>
  <para style="q1">“आमीन, हलिलूयाह<note caller="+" style="f"><char style="fr" closed="false">19:4 </char><char style="ft" closed="false">“आमीन” इबरानी भासा के सबद ए। एकर मतलब होथे – अइसने होवय।</char></note>!”</para>
  <para style="p">
    <verse number="5" style="v"/>तब सिंघासन ले ए कहत एक अवाज आईस:</para>
  <para style="q1">“तुमन जम्मो परमेसर के सेवकमन,</para>
  <para style="q2">अऊ छोटे बड़े तुमन, जऊन मन ओकर भय मानथव,</para>
  <para style="q1">हमर परमेसर के परसंसा करव!”</para>
  <para style="p">
    <verse number="6" style="v"/>तब मेंह एक बड़े भीड़ के अवाज ला सुनेंव, जऊन ह पानी के लहरामन सहीं अऊ बादर के बड़े गरजन सहीं रहय; भीड़ ह चिचियाके ए कहत रहय:</para>
  <para style="q1">“हलिलूयाह!</para>
  <para style="q1">काबरकि हमर सर्वसक्तिमान परभू परमेसर ह राज करत हवय।</para>
  <para style="q1">
    <verse number="7" style="v"/>आवव! हमन आनंद अऊ खुसी मनावन,</para>
  <para style="q2">अऊ परमेसर के महिमा करन।</para>
  <para style="q1">काबरकि मेढ़ा-पीला के बिहाव के बेरा ह आ गे हवय,</para>
  <para style="q2">अऊ ओकर दुल्हिन ह अपन-आप ला तियार कर ले हवय।</para>
  <para style="q1">
    <verse number="8" style="v"/>सुघर, चमकत अऊ साफ मलमल के कपड़ा,</para>
  <para style="q1">ओला पहिरे बर दिये गे हवय।”</para>
  <para style="m">(सुघर मलमल कपड़ा ह पबितर मनखेमन के धरमी काम के चिन्‍हां ए।)</para>
  <para style="p">
    <verse number="9" style="v"/>तब स्‍वरगदूत ह मोला कहिस, “एला लिख: ‘धइन अंय ओमन, जऊन मन मेढ़ा-पीला के बिहाव-भोज के नेवता पाथें।’ ” अऊ स्‍वरगदूत ह ए घलो कहिस, “एमन परमेसर के सत बचन अंय।”</para>
  <para style="p">
    <verse number="10" style="v"/>तब मेंह ओकर अराधना करे बर ओकर गोड़ खाल्‍हे गिरेंव। पर ओह मोला कहिस, “अइसने झन कर। मेंह घलो तोर अऊ तोर ओ भाईमन संग एक संगी सेवक अंव, जऊन मन यीसू के गवाही रखथें। परमेसर के अराधना कर। काबरकि यीसू के गवाही ह अगमबानी के आतमा ए।”</para>
  <para style="s1">सफेद घोड़ा ऊपर सवार मनखे</para>
  <para style="p">
    <verse number="11" style="v"/>तब मेंह स्‍वरग ला खुले हुए देखेंव अऊ उहां एक सफेद घोड़ा रहय, अऊ जऊन ह ओ घोड़ा ऊपर सवारी करे रहय, ओला बिसवास लइक अऊ सच कहे जाथे। ओह धरमीपन के संग नियाय करथे अऊ लड़ई करथे। <verse number="12" style="v"/>ओकर आंखीमन आगी सहीं धधकत रहय, अऊ ओकर मुड़ी म कतको मुकुट रहंय। ओकर देहें म एक नांव लिखाय रहय, जऊन ला ओकर छोंड़ अऊ कोनो नइं जानंय। <verse number="13" style="v"/>ओह लहू म डुबोय कपड़ा पहिरे रहय, अऊ ओकर नांव परमेसर के बचन ए। <verse number="14" style="v"/>स्‍वरग के सेनामन सुघर, सफेद अऊ साफ मलमल के कपड़ा पहिरे अऊ सफेद घोड़ामन म सवार होके ओकर पाछू-पाछू आवत रहंय। <verse number="15" style="v"/>ओकर मुहूं ले एक धारदार तलवार निकरत रहय, जेकर दुवारा ओह देस-देस के मनखेमन ला मारही। ओह लोहा के राजदंड ले ओमन ऊपर राज करही। ओह सर्वसक्तिमान परमेसर के भयानक कोरोध रूपी मंद के कुन्‍ड ला रौंदही। <verse number="16" style="v"/>ओकर कपड़ा अऊ ओकर जांघ म ए नांव लिखाय रहय:</para>
  <para style="pc">“राजामन के राजा अऊ परभूमन के परभू।”</para>
  <para style="p">
    <verse number="17" style="v"/>तब मेंह एक स्‍वरगदूत ला सूरज ऊपर ठाढ़े देखेंव। ओह ऊंचहा अवाज म अकास मंडल म उड़त जम्मो चिरईमन ला पुकारके कहिस, “आवव! परमेसर के बड़े भोज म सामिल होय बर जूरव, <verse number="18" style="v"/>ताकि तुमन राजा, सेनापति, सक्तिसाली मनखे, घोड़ा अऊ ओकर सवारमन के मांस, अऊ सुतंतर अऊ गुलाम, छोटे अऊ बड़े जम्मो झन के मांस खा सकव।”</para>
  <para style="p">
    <verse number="19" style="v"/>तब मेंह देखेंव कि ओ पसु अऊ धरती के राजामन अपन सेनामन संग, ओ घुड़सवार अऊ ओकर सेना ले लड़े बर जुरे रहंय। <verse number="20" style="v"/>पर ओ पसु ह पकड़े गीस अऊ ओकर संग ओ लबरा अगमजानी घलो पकड़े गीस, जऊन ह पसु के आघू म अचरज के चिन्‍हां देखाके, ओ मनखेमन ला बहकाय रिहिस, जऊन मन ओ पसु के छाप लेय रिहिन अऊ ओकर मूरती के पूजा करे रिहिन। ओ दूनों जीयते-जीयत धधकत गंधक के आगी के कुन्‍ड म झोंक दिये गीन। <verse number="21" style="v"/>ओम के बांचे मनखेमन घुड़सवार के मुहूं ले निकरे तलवार ले मारे गीन, अऊ जम्मो चिरईमन ओमन के मांस खाके अघा गीन।</para>
  <chapter number="20" style="c"/>
  <para style="s1">एक हजार साल</para>
  <para style="p">
    <verse number="1" style="v"/>तब मेंह एक स्‍वरगदूत ला स्‍वरग ले उतरत देखेंव। ओह अपन हांथ म अथाह कुन्‍ड के कुची अऊ एक बड़े सांकर धरे रहय। <verse number="2" style="v"/>ओह ओ सांप सहीं पसु याने कि पुराना सांप ला पकड़िस, जऊन ह इबलीस या सैतान ए अऊ ओला एक हजार साल बर सांकर म बांध दीस। <verse number="3" style="v"/>स्‍वरगदूत ह ओला अथाह कुन्‍ड म डार दीस अऊ ओम ताला लगाके ओकर ऊपर मुहर लगा दीस, ताकि ओ पुराना सांप ह एक हजार साल के पूरा होवत तक, देसमन के मनखेमन ला बहकाय झन सकय। ओकर बाद, ए जरूरी अय कि ओला थोरकन समय बर छोंड़े जावय।</para>
  <para style="p">
    <verse number="4" style="v"/>तब मेंह सिंघासनमन ला देखेंव, जऊन म ओ मनखेमन बईठे रहंय, जऊन मन ला नियाय करे के अधिकार देय गे रिहिस। मेंह ओ मनखेमन के आतमामन ला घलो देखेंव, जेमन के मुड़ी ला यीसू के गवाही देय के कारन अऊ परमेसर के बचन म बने रहे के कारन काट डारे गे रिहिस। ओमन पसु या ओकर मूरती के अराधना नइं करे रिहिन अऊ ओमन अपन माथा या अपन हांथ म ओकर छाप नइं लेय रिहिन। ओमन जी उठिन अऊ मसीह के संग म एक हजार साल तक राज करिन। <verse number="5" style="v"/>बाकि मरे मनखेमन एक हजार साल के पूरा होवत तक जी नइं उठिन। एह मरे मनखेमन के पहिली जी उठई अय। <verse number="6" style="v"/>धइन अऊ पबितर अंय ओ मनखेमन, जऊन मन ए पहिली जी उठई म भागीदार होथें। एमन ऊपर दूसरा मिरतू के कोनो अधिकार नइं रहय। एमन परमेसर अऊ मसीह के पुरोहित होहीं अऊ ओकर संग एक हजार साल तक राज करहीं।</para>
  <para style="s1">सैतान के बिनास</para>
  <para style="p">
    <verse number="7" style="v"/>जब एक हजार साल पूरा हो जाही, त सैतान ला कैद ले छोंड़ दिये जाही। <verse number="8" style="v"/>अऊ ओह धरती के जम्मो देस के मनखेमन ला बहकाय बर निकरही; ए देसमन याजूज अऊ माजूज अंय। सैतान ह ओमन ला लड़ई बर संकेलही। ओमन समुंदर तीर के बालू सहीं अनगिनत होहीं। <verse number="9" style="v"/>ओमन जम्मो धरती ऊपर बगर गीन। ओमन पबितर मनखेमन के सिविर अऊ परमेसर के मयारू सहर ला घेर लीन, पर स्‍वरग ले आगी उतरिस अऊ ओमन ला भसम कर दीस। <verse number="10" style="v"/>तब ओमन ला बहकवइया सैतान ला आगी अऊ गंधक के कुन्‍ड म डार दिये गीस, जिहां ओ पसु अऊ लबरा अगमजानी ला डारे गे रिहिस। ओमन सदाकाल तक दिन-रात पीरा भोगहीं।</para>
  <para style="s1">मरे मनखेमन के नियाय</para>
  <para style="p">
    <verse number="11" style="v"/>तब मेंह एक बड़े सफेद सिंघासन अऊ ओकर ऊपर बिराजे एक मनखे ला देखेंव। धरती अऊ अकास ओकर आघू ले भाग गीन अऊ ओमन बर कोनो जगह नइं बंचिस। <verse number="12" style="v"/>अऊ मेंह छोटे-बड़े जम्मो मरे मनखेमन ला सिंघासन के आघू म ठाढ़े देखेंव, अऊ किताबमन खोले गीन। तब एक आने किताब खोले गीस, जऊन ह जिनगी के किताब ए। किताबमन म लिखाय मरे मनखेमन के काम के मुताबिक ओमन के नियाय करे गीस। <verse number="13" style="v"/>तब समुंदर ह अपन मरे मनखेमन ला दे दीस। मिरतू अऊ पताल-लोक अपन मरे मनखेमन ला दे दीन, अऊ हर एक के नियाय ओकर काम के मुताबिक करे गीस। <verse number="14" style="v"/>तब मिरतू अऊ पताल-लोक ला आगी के कुन्‍ड म डार दिये गीस। आगी के कुन्‍ड ह दूसरा मिरतू ए। <verse number="15" style="v"/>जेमन के नांव जिनगी के किताब म लिखाय नइं मिलिस, ओमन आगी के कुन्‍ड म डार दिये गीन।</para>
  <chapter number="21" style="c"/>
  <para style="s1">नवां यरूसलेम</para>
  <para style="p">
    <verse number="1" style="v"/>तब मेंह एक “नवां अकास अऊ एक नवां धरती”<note caller="+" style="f"><char style="fr" closed="false">21:1 </char><char style="ft" closed="false">यसायाह 65:17</char></note> देखेंव। पहिली अकास अऊ पहिली धरती दूनों लोप हो गे रिहिन, अऊ कोनो समुंदर घलो नइं रिहिस। <verse number="2" style="v"/>अऊ मेंह पबितर सहर नवां यरूसलेम ला परमेसर के इहां ले स्‍वरग ले उतरत देखेंव। ओह अपन घरवाला खातिर दुल्हिन के सहीं सुघर सजे रहय। <verse number="3" style="v"/>अऊ मेंह सिंघासन ले ऊंचहा अवाज म, ए कहत सुनेंव, “देखव! अब परमेसर के निवास मनखेमन के बीच हवय, अऊ ओह ओमन के संग रहिही। ओमन ओकर मनखे होहीं, अऊ परमेसर ह खुद ओमन के संग रहिही। <verse number="4" style="v"/>ओह ओमन के आंखी के जम्मो आंसू ला पोंछही। उहां न मिरतू होही, न कोनो सोक मनाही या रोही, अऊ न ही कोनो ला कोनो किसम के पीरा होही, काबरकि पुराना बातमन खतम हो गे हवंय।”</para>
  <para style="p">
    <verse number="5" style="v"/>जऊन ह सिंघासन म बिराजे रिहिस ओह कहिस, “मेंह हर एक चीज ला नवां बनावत हवंव।” तब ओह कहिस, “एला लिख ले, काबरकि ए बात ह बिसवास लइक अऊ सत ए।”</para>
  <para style="p">
    <verse number="6" style="v"/>ओह मोला कहिस, “एह पूरा होईस। मेंह अलफा अऊ ओमेगा, आदि अऊ अंत अंव। जऊन ह पियासा हवय, ओला मेंह जिनगी के पानी के सोता म ले मुफत म पीये बर दूहूं। <verse number="7" style="v"/>जऊन ह जय पाही, ओला ए जम्मो चीज मिलही, अऊ मेंह ओकर परमेसर होहूं, अऊ ओह मोर बेटा होही। <verse number="8" style="v"/>पर डरपोक, अबिसवासी, दुस्‍ट, हतियारा, छिनारी करइया, जादू-टोनहा करइया, मूरती पूजा करइया अऊ जम्मो लबरामन ओ कुन्‍ड म जगह पाहीं, जऊन ह आगी अऊ गंधक ले धधकत हवय। एह दूसरा मिरतू ए।”</para>
  <para style="p">
    <verse number="9" style="v"/>तब ओ सात स्वरगदूतमन, जेमन करा सात ठन आखिरी महामारी ले भरे सात ठन कटोरा रहय, ओम ले एक झन मोर करा आईस अऊ कहिस, “आ, मेंह तोला दुल्हिन याने कि मेढ़ा-पीला के घरवाली ला देखाहूं।” <verse number="10" style="v"/>ओ स्‍वरगदूत ह आतमा के सामरथ ले मोला एक बड़े अऊ ऊंच पहाड़ ऊपर ले गीस, अऊ ओ पबितर सहर – यरूसलेम ला देखाईस, जऊन ह स्‍वरग ले परमेसर के इहां ले उतरत रहय। <verse number="11" style="v"/>ओह परमेसर के महिमा ले चमकत रहय अऊ ओकर चमक ह एक बहुंत महंगा पथरा – मनी सहीं एकदम साफ रहय। <verse number="12" style="v"/>ओकर चारों कोति एक बड़े अऊ ऊंच दिवाल रहय। दिवाल म बारह ठन कपाट रहय अऊ ए कपाटमन म बारह झन स्‍वरगदूत ठाढ़े रहंय। ए कपाटमन म इसरायल के बारह गोत्र के नांव लिखाय रहय – हर कपाट म एक नांव। <verse number="13" style="v"/>पूरब म तीन, उत्तर म तीन, दक्खिन म तीन अऊ पछिम म तीन कपाट रिहिन। <verse number="14" style="v"/>सहर के दिवाल के बारह ठन नींव के पथरा रहय अऊ ओमन म मेढ़ा-पीला के बारह प्रेरितमन के नांव लिखाय रहय – हर पथरा म एक नांव।</para>
  <para style="p">
    <verse number="15" style="v"/>जऊन स्‍वरगदूत ह मोर ले गोठियावत रिहिस, ओकर करा सहर, ओकर कपाट अऊ दिवाल ला नापे बर नापे के सोन के एक छड़ रहय। <verse number="16" style="v"/>ओ सहर ह चौखट्टा आकार म बसे रिहिस। ओकर लम्‍बई ह ओकर चौड़ई के बरोबर रहय। स्‍वरगदूत ह सहर ला सोन के छड़ म नापिस, त ओह करीब दू हजार दू सौ चालीस किलोमीटर निकरिस। ओकर लम्‍बई, चौड़ई अऊ ऊंचई बरोबर रिहिस। <verse number="17" style="v"/>ओह सहर के दिवाल ला घलो नापिस। स्‍वरगदूत ह मनखे के नाप के हिसाब म नापिस, अऊ सहर के दिवाल के ऊंचई ह करीब 65 मीटर निकरिस। <verse number="18" style="v"/>सहर के दिवाल ह मनी के बने रिहिस अऊ सहर ह चोखा सोना के बने रिहिस, जऊन ह कांच सहीं सुध रिहिस। <verse number="19" style="v"/>सहर के दिवाल के नींव ह जम्मो किसम के कीमती पथरा ले सजे रहय। पहिली नींव ह मनी के रिहिस, दूसरा ह नीलम, तीसरा ह सुलेमानी, चौथा ह पन्ना, <verse number="20" style="v"/>पांचवां ह गोमेदक, छठवां ह मानिक्‍य, सातवां ह पीतमनी, आठवां ह फिरोजा, नौवां ह पुखराज, दसवां ह लहसनिये, गियारहवां ह नगीना अऊ बारहवां ह नीलमनी के बने रिहिस। <verse number="21" style="v"/>बारह कपाटमन बारह मोतीमन ले बने रिहिन। एक-एक कपाट ह एक-एक मोती के बने रिहिस। सहर के गली ह आर-पार दिखइया साफ कांच सहीं चोखा सोना के बने रिहिस।</para>
  <para style="p">
    <verse number="22" style="v"/>मेंह सहर म कोनो मंदिर नइं देखेंव, काबरकि सर्वसक्तिमान परभू परमेसर अऊ मेढ़ा-पीला एकर मंदिर अंय। <verse number="23" style="v"/>अऊ सहर ला सूरज या चंदा के अंजोर के जरूरत नइं रिहिस, काबरकि परमेसर के महिमा ओला अंजोर देवत रिहिस अऊ मेढ़ा-पीला ओकर दीया रिहिस। <verse number="24" style="v"/>संसार के मनखेमन ओकर अंजोर म रेंगही अऊ संसार के राजामन ओम अपन सोभा लानहीं। <verse number="25" style="v"/>ओ सहर के कपाटमन कभू बंद नइं होही, अऊ उहां कभू रात नइं होही। <verse number="26" style="v"/>जम्मो देस के महिमा अऊ आदर ओम लाने जाही। <verse number="27" style="v"/>कोनो असुध चीज कभू ओ सहर म घुसरे नइं पाही अऊ न ही ओ मनखे, जऊन ह लज्‍जा के काम करथे या धोखा देवइया काम करथे; पर सिरिप ओमन घुसरे पाहीं, जेमन के नांव मेढ़ा-पीला के जिनगी के किताब म लिखाय हवय।</para>
  <chapter number="22" style="c"/>
  <para style="s1">जिनगी देवइया पानी के नदिया</para>
  <para style="p">
    <verse number="1" style="v"/>तब स्‍वरगदूत ह मोला जिनगी देवइया पानी के नदिया ला देखाईस, जेकर पानी ह इसफटिक के सहीं साफ रिहिस। ओ नदिया ह परमेसर अऊ मेढ़ा-पीला के सिंघासन ले सहर के गली के बीचों-बीच बोहावत रिहिस। <verse number="2" style="v"/>नदिया के दूनों तीर म जिनगी के रूख रिहिस, जऊन म एक साल म बारह किसम के फर धरय – याने कि हर एक महिना ओम फर धरय अऊ ओ रूख के पान ले देस-देस के मनखेमन के बेमारी के इलाज होवत रिहिस। <verse number="3" style="v"/>उहां कोनो किसम के सराप नइं होही। ओ सहर म परमेसर अऊ मेढ़ा-पीला के सिंघासन होही, अऊ ओकर सेवकमन ओकर अराधना करहीं। <verse number="4" style="v"/>ओमन ओकर चेहरा ला देखहीं अऊ ओकर नांव ह ओमन के माथा म लिखाय होही। <verse number="5" style="v"/>उहां कभू रात नइं होही। ओमन ला दीया या सूरज के अंजोर के जरूरत नइं पड़ही, काबरकि परभू परमेसर ह ओमन के अंजोर होही, अऊ ओमन सदाकाल तक राज करहीं।</para>
  <para style="p">
    <verse number="6" style="v"/>तब स्‍वरगदूत ह मोला कहिस, “ए बातमन बिसवास लइक अऊ सच अंय। परभू परमेसर जऊन ह अगमजानीमन ला अपन आतमा देथे, ओह अपन स्‍वरगदूत ला अपन सेवकमन करा ओ बातमन ला देखाय बर पठोय हवय, जऊन ह निकट भविस्य म होवइया हवय।”</para>
  <para style="s1">यीसू के अवई</para>
  <para style="p">
    <verse number="7" style="v"/>यीसू ह कहिस, “देखव! मेंह जल्दी आवत हंव। धइन ए ओ, जऊन ह ए किताब के अगम के बातमन ला मानथे।”</para>
  <para style="p">
    <verse number="8" style="v"/>में यूहन्ना ए बातमन ला सुने अऊ देखे हवंव। अऊ जब मेंह एमन ला सुन अऊ देख चुकेंव, त जऊन स्‍वरगदूत ह मोला ए बातमन ला देखाईस, ओकर गोड़ खाल्‍हे मेंह ओकर अराधना करे बर गिरेंव। <verse number="9" style="v"/>पर ओह मोला कहिस, “अइसने झन कर। मेंह घलो तोर सहीं अऊ तोर भाई अगमजानीमन सहीं अऊ ओ जम्मो झन जऊन मन ए किताब के बात ला मानथें, ओमन सहीं एक संगी सेवक अंव। परमेसर के अराधना कर।”</para>
  <para style="p">
    <verse number="10" style="v"/>अऊ ओह मोला फेर कहिस, “तेंह ए किताब के अगम के बातमन ला गुपत म झन रख, काबरकि समय ह लकठा आ गे हवय। <verse number="11" style="v"/>जऊन ह अधरम करथे, ओह अधरम करते रहय। जऊन ह दुस्‍ट मनखे ए, ओह दुस्‍ट मनखे बने रहय। जऊन ह धरमी ए, ओह भलई करते रहय; अऊ जऊन ह पबितर ए, ओह पबितर बने रहय।”</para>
  <para style="p">
    <verse number="12" style="v"/>यीसू ह कहिस, “देखव! मेंह जल्दी आवत हंव। मेंह अपन इनाम ला अपन संग लेके आहूं अऊ हर एक मनखे ला ओकर काम के मुताबिक इनाम दूहूं। <verse number="13" style="v"/>मेंह अलफा अऊ ओमेगा, पहिली अऊ आखिरी, आदि अऊ अंत अंव। <verse number="14" style="v"/>धइन अंय ओमन, जऊन मन अपन कपड़ा ला धोथें। ओमन ला जिनगी के रूख म ले फर खाय के अधिकार अऊ कपाट म ले होके सहर के भीतर जाय के अधिकार मिलही। <verse number="15" style="v"/>पर कुकुर, जादू-टोना करइया, छिनारी करइया, हतियारा, मूरती पूजा करइया अऊ लबरा बात अऊ काम करइयामन सहर ले बाहिर रहिहीं।”</para>
  <para style="p">
    <verse number="16" style="v"/>में यीसू ह अपन स्‍वरगदूत ला तुम्‍हर करा पठोय हवंव कि ओह कलीसियामन ला ए बात बतावय। मेंह दाऊद राजा के मूल अऊ बंसज अंव, अऊ मेंह बिहनियां के चमकत तारा अंव।</para>
  <para style="p">
    <verse number="17" style="v"/>पबितर आतमा अऊ दुल्हिन कहिथें, “आवव!” अऊ जऊन ह सुनथे, ओह कहय, “आवव!” जऊन ह पियासा हवय, ओह आवय; अऊ जऊन ह चाहथे, ओह जिनगी के पानी ला बिगर कोनो दाम के ले लेवय।</para>
  <para style="p">
    <verse number="18" style="v"/>में यूहन्ना ओ जम्मो मनखे ला चेतावत हंव, जऊन मन ए किताब के अगम के बात ला सुनथें; कहूं कोनो एम कुछू जोड़ही, त परमेसर ह ए किताब म लिखाय महामारीमन ला ओकर ऊपर लानही। <verse number="19" style="v"/>अऊ कहूं कोनो अगम के ए किताब म ले कुछू बात ला निकारही, त परमेसर ह ए किताब म लिखाय जिनगी के रूख अऊ पबितर सहर म ले ओकर बांटा ला निकार दिही।</para>
  <para style="p">
    <verse number="20" style="v"/>जऊन ह ए बातमन के गवाही देथे, ओह कहिथे, “सही म, मेंह जल्दी आवत हंव।”</para>
  <para style="p">आमीन! हे परभू यीसू, आ।</para>
  <para style="p">
    <verse number="21" style="v"/>परभू यीसू के अनुग्रह परमेसर के मनखेमन ऊपर होवय। आमीन।</para>
</usx>
