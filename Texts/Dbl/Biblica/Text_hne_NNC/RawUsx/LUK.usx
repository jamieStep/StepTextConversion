<?xml version="1.0" encoding="UTF-8"?>
<usx version="2.6">
  <book code="LUK" style="id">- Chhattisgarhi NT 2012</book>
  <para style="ide">65001 - Unicode (UTF-8)</para>
  <para style="rem">Copyright Information: ©2014 Biblica</para>
  <para style="h">लूका</para>
  <para style="toc1">लूका के लिखे सुघर संदेस</para>
  <para style="toc2">लूका</para>
  <para style="toc3">लूका</para>
  <para style="mt1">लूका के लिखे सुघर संदेस</para>
  <para style="ip">ए सुघर संदेस ह लूका के दुवारा लिखे गे हवय। लूका ह आनजात के मनखे रिहिस याने कि ओह यहूदी जाति म के नइं रिहिस। ओह एक डाक्टर रिहिस अऊ पौलुस प्रेरित के संगवारी घलो रिहिस। ओह पौलुस के संग सेवा म घलो गे रिहिस (प्रेरितमन 16:10-17; 20:5–21:17)। लूका ह प्रेरितमन के काम के किताब ला घलो लिखे हवय। ओह दूनों किताब ला थियुफिलुस नांव के मनखे बर लिखे हवय। लूका ह चाहत रिहिस कि थियुफिलुस ह यीसू के बारे म अऊ सही-सही जानय। ओह ए घलो चाहत रिहिस कि मनखेमन जम्मो जगह, खास करके आनजातमन जानय कि यीसू ह कोन रिहिस। लूका के सुघर संदेस ह बताथे कि मनखेमन ला ओमन के पाप ले बचाय बर यीसू ह का कहिस अऊ का करिस। लूका ह यीसू ला उद्धार करइया के रूप म बखान करथे, जऊन ह भटके मनखेमन ला खोजे बर अऊ ओमन के उद्धार करे बर आईस। ए सुघर संदेस ह यीसू के जनमे के पहिली के बात ले लेके ओकर वापिस स्‍वरग जाय के जम्मो बात ला बताथे। लूका ह ए बात ला साफ-साफ बताथे कि सुघर संदेस ह आनजात, पापी, गरीब अऊ आने मन बर घलो अय। यीसू के बारे म सुघर संदेस ह सिरिप यहूदीमन बर ही नइं, पर जम्मो मनखेमन बर अय। यीसू ह ओ जम्मो मनखेमन के उद्धार करे बर आईस, जऊन मन ओकर ऊपर बिसवास करथें। दूसर सुघर संदेस के लिखइयामन घलो ए बात ऊपर बिसवास करथें, पर लूका ह ए बात ऊपर जादा जोर देथे।</para>
  <para style="iot">ए सुघर संदेस ला खाल्‍हे लिखे भाग म बांटे जा सकथे।</para>
  <para style="io1">परिचय <char style="ior"><ref loc="LUK 1:1-4">1:1-4</ref></char></para>
  <para style="io1">यूहन्ना बतिसमा देवइया अऊ यीसू के जनम अऊ बचपन <char style="ior"><ref loc="LUK 1:5-2:52">1:5–2:52</ref></char></para>
  <para style="io1">यूहन्ना बतिसमा देवइया के सेवा <char style="ior"><ref loc="LUK 3:1-20">3:1-20</ref></char></para>
  <para style="io1">यीसू के बतिसमा अऊ सैतान के दुवारा ओकर परिछा <char style="ior"><ref loc="LUK 3:21-4:13">3:21–4:13</ref></char></para>
  <para style="io1">गलील प्रदेस म यीसू के सेवा <char style="ior"><ref loc="LUK 4:14-9:50">4:14–9:50</ref></char></para>
  <para style="io1">यीसू के गलील प्रदेस ले यरूसलेम सहर जवई <char style="ior"><ref loc="LUK 9:51-19:27">9:51–19:27</ref></char></para>
  <para style="io1">यरूसलेम सहर म यीसू के आखिरी हप्‍ता <char style="ior"><ref loc="LUK 19:28-23:56">19:28–23:56</ref></char></para>
  <para style="io1">यीसू के मरे म ले जी उठई, मनखेमन ला ओकर दरसन अऊ स्‍वरग जवई <char style="ior"><ref loc="LUK 24">24</ref></char></para>
  <chapter number="1" style="c"/>
  <para style="p">
    <verse number="1" style="v"/>मयारू थियुफिलुस! बहुंत झन ओ घटना के बारे म लिखे बर मदद करे हवंय जऊन ह हमर बीच म घटे हवय। <verse number="2" style="v"/>ओमन सुरू ले ए घटनामन ला अपन आंखी ले देखे रिहिन अऊ ओमन परमेसर के बचन के सेवक रिहिन। ओमन ए घटनामन ला लिखके हमन ला सऊंप दीन। <verse number="3" style="v"/>एकरसेति, मेंह खुद सुरू ले हर एक बात ला धियान से जांच परताल करेंव अऊ मोला ए बने लगिस कि मेंह लाइन से ए बातमन ला तोर बर घलो लिखंव, <verse number="4" style="v"/>ताकि तेंह ओ बातमन के सच्‍चई ला जान सकस जेकर सिकछा तोला मिले हवय।</para>
  <para style="s1">यूहन्ना बतिसमा देवइया के जनम के बारे म अगमबानी</para>
  <para style="p">
    <verse number="5" style="v"/>यहूदिया प्रदेस के राजा हेरोदेस के समय म एक पुरोहित रिहिस, जेकर नांव जकरयाह रिहिस; ओह अबियाह के पुरोहिती दल के रिहिस; ओकर घरवाली घलो हारून के बंस के रिहिस जेकर नांव इलीसिबा रिहिस। <verse number="6" style="v"/>ओ दूनों झन परमेसर के नजर म धरमी रिहिन, अऊ ओमन परभू के जम्मो हुकूम अऊ नियम मन ला साफ मन ले मानत रिहिन। <verse number="7" style="v"/>पर ओमन के कोनो लइका नइं रिहिस, काबरकि इलीसिबा ह बांझ रिहिस अऊ ओ दूनों डोकरा-डोकरी हो गे रिहिन।</para>
  <para style="p">
    <verse number="8" style="v"/>एक बार जब जकरयाह ह अपन दल के पारी म परमेसर के आघू म पुरोहित के काम करत रिहिस। <verse number="9" style="v"/>तब पुरोहितमन के रीति के मुताबिक चिट्ठी निकारे गीस अऊ चिट्ठी ह ओकर नांव म निकरिस कि ओह परभू के मंदिर म जाके धूप जलावय। <verse number="10" style="v"/>अऊ धूप जलाय के समय म, मनखेमन के जम्मो भीड़ ह बाहिर म पराथना करत रहय।</para>
  <para style="p">
    <verse number="11" style="v"/>तब उहां परभू के एक स्‍वरगदूत ह ओकर करा परगट होईस अऊ ओ स्‍वरगदूत ह धूप के बेदी के जेवनी कोति ठाढ़े रहय। <verse number="12" style="v"/>जकरयाह ह ओला देखके घबरा गीस अऊ ओह डर्रा गीस। <verse number="13" style="v"/>पर स्‍वरगदूत ह ओला कहिस, “हे जकरयाह, झन डर! तोर पराथना ह सुने गे हवय। तोर घरवाली इलीसिबा तोर बर एक बेटा जनमही, अऊ तें ओकर नांव यूहन्ना रखबे। <verse number="14" style="v"/>अऊ तोला आनंद अऊ खुसी होही, अऊ बहुंत झन ओकर जनम के खातिर आनंद मनाहीं, <verse number="15" style="v"/>काबरकि ओह परभू के नजर म एक महान मनखे होही। ओह अंगूर के मंद या आने किसम के मंद कभू नइं पीही, अऊ ओह अपन दाई के पेट ले ही पबितर आतमा ले भरे होही। <verse number="16" style="v"/>इसरायली मनखेमन ले बहुंते झन ला, ओह ओमन के परभू परमेसर करा लहुंटाके लानही। <verse number="17" style="v"/>अऊ ओह अगमजानी एलियाह के आतमा अऊ सामरथ म, परभू के आघू-आघू चलही ताकि ओह ददामन के हिरदय ला ओमन के लइकामन कोति करय अऊ हुकूम नइं मनइयामन ला धरमी जन के बुद्धि कोति करय, अऊ ए किसम ले ओह परभू खातिर एक काबिल परजा तियार करय।”</para>
  <para style="p">
    <verse number="18" style="v"/>जकरयाह ह स्‍वरगदूत ले पुछिस, “मेंह एला कइसने मान लेवंव? काबरकि मेंह एक डोकरा मनखे अंव अऊ मोर घरवाली ह घलो डोकरी हो गे हवय।”</para>
  <para style="p">
    <verse number="19" style="v"/>स्‍वरगदूत ह ओला जबाब दीस, “मेंह जिब्राईल अंव, अऊ मेंह परमेसर के आघू म ठाढ़े रहिथंव। मोला एकर बर पठोय गे हवय कि मेंह तोर ले गोठियावंव अऊ तोला ए सुघर संदेस सुनावंव। <verse number="20" style="v"/>देख! जब तक ए बात पूरा नइं हो जाही, तब तक तेंह कोंदा रहिबे, अऊ गोठियाय नइं सकबे; काबरकि तेंह मोर बात ला बिसवास नइं करय, जऊन ह अपन सही समय म पूरा होही।”</para>
  <para style="p">
    <verse number="21" style="v"/>अऊ मनखेमन जकरयाह के बाट जोहत रहंय अऊ अचम्भो करत रहंय कि ओह काबर अतेक बेर तक मंदिर म रूके हवय। <verse number="22" style="v"/>जब ओह बाहिर आईस, त ओमन ले गोठियाय नइं सकिस। तब ओमन समझ गीन कि ओह मंदिर म कोनो दरसन देखे हवय, काबरकि ओह ओमन ला इसारा करत रहय, पर गोठियाय नइं सकय।</para>
  <para style="p">
    <verse number="23" style="v"/>जब ओकर सेवा के समय ह पूरा हो गीस, त ओह अपन घर वापिस चल दीस। <verse number="24" style="v"/>एकर बाद ओकर घरवाली इलीसिबा ह देहें म होईस, अऊ ओह पांच महिना तक अपन-आप ला मनखेमन ले छिपाय रखिस। <verse number="25" style="v"/>ओह कहिस, “परभू ह मोर बर ए करे हवय। ए दिन म, ओह अपन दया देखाके मनखेमन के बीच ले मोर कलंक ला दूर करे हवय।”</para>
  <para style="s1">यीसू के जनम के अगमबानी</para>
  <para style="p">
    <verse number="26" style="v"/>इलीसिबा के देहें म रहे के छठवां महिना म, परमेसर ह जिब्राईल स्‍वरगदूत ला गलील प्रदेस के नासरत सहर म एक कुवांरी टूरी करा पठोईस। <verse number="27" style="v"/>ओ टूरी के मंगनी यूसुफ नांव के एक मनखे संग होय रिहिस, जऊन ह दाऊद राजा के बंस के रिहिस। ओ कुवांरी के नांव मरियम रिहिस। <verse number="28" style="v"/>स्‍वरगदूत ह ओकर करा आके ओला कहिस, “जोहार लागी! तोर ऊपर बहुंत किरपा होय हवय। परभू ह तोर संग हवय।”</para>
  <para style="p">
    <verse number="29" style="v"/>मरियम ह स्‍वरगदूत के बात ले बहुंत घबरा गीस अऊ सोचे लगिस कि ओकर बात के का मतलब हो सकथे। <verse number="30" style="v"/>पर स्‍वरगदूत ह ओला कहिस, “हे मरियम, झन डर्रा! काबरकि परमेसर के दया तोर ऊपर होय हवय। <verse number="31" style="v"/>देख, तेंह देहें म होबे अऊ एक बेटा ला जनम देबे, अऊ तेंह ओकर नांव यीसू रखबे। <verse number="32" style="v"/>ओह महान होही अऊ परम परधान परमेसर के बेटा कहाही। परभू परमेसर ह ओला ओकर पुरखा दाऊद राजा के सिंघासन दिही, <verse number="33" style="v"/>अऊ ओह याकूब के बंस ऊपर सदाकाल तक राज करही; ओकर राज के अंत कभू नइं होही।”</para>
  <para style="p">
    <verse number="34" style="v"/>मरियम ह स्‍वरगदूत ले पुछिस, “मेंह तो एक कुवांरी टूरी अंव। एह कइसने हो सकथे?”</para>
  <para style="p">
    <verse number="35" style="v"/>स्‍वरगदूत ह जबाब दीस, “पबितर आतमा ह तोर ऊपर उतरही, अऊ परम परधान परमेसर के सक्ति ह तोर ऊपर छइहां करही। एकरसेति ओ पबितर जन जऊन ह जनमही, ओह परमेसर के बेटा कहाही। <verse number="36" style="v"/>अऊ त अऊ तोर रिस्तेदार इलीसिबा के ओकर बुढ़त काल म एक लइका होवइया हवय, ओला ठड़गी कहे जावत रिहिस; छठवां महिना हो गे, ओह देहें म हवय। <verse number="37" style="v"/>काबरकि परमेसर बर कोनो काम असंभव नो हय।”</para>
  <para style="p">
    <verse number="38" style="v"/>मरियम ह कहिस, “देख, मेंह परभू के दासी अंव। तोर कहे मुताबिक होवय।” तब स्‍वरगदूत ह ओकर करा ले चले गीस।</para>
  <para style="s1">मरियम ह इलीसिबा ले भेंट करे जाथे</para>
  <para style="p">
    <verse number="39" style="v"/>कुछू समय के बाद, मरियम ह तियार होईस अऊ जल्दी-जल्दी यहूदा प्रदेस के पहाड़ी इलाका के एक सहर म गीस, <verse number="40" style="v"/>अऊ ओह उहां जकरयाह के घर म जाके इलीसिबा ला जोहार करिस। <verse number="41" style="v"/>जब इलीसिबा ह मरियम के जोहार ला सुनिस, त लइका ह ओकर पेट म उछल पड़िस, अऊ इलीसिबा ह पबितर आतमा ले भर गीस, <verse number="42" style="v"/>अऊ ओह चिचियाके कहिस, “माईलोगन म तेंह धइन (आसिसित) अस, अऊ तोर पेट के लइका ह धइन ए! <verse number="43" style="v"/>पर अतेक जादा किरपा मोर ऊपर काबर होईस कि मोर परभू के दाई ह मोर करा आईस? <verse number="44" style="v"/>जइसने मेंह तोर जोहार के सबद ला सुनेंव, लइका ह मोर पेट म आनंद के मारे उछल पड़िस। <verse number="45" style="v"/>धइन अस तेंह, काबरकि तेंह बिसवास करय कि जऊन कुछू परभू ह तोला कहे हवय, ओह पूरा होही।”</para>
  <para style="s1">मरियम के इस्तुति के गीत</para>
  <para style="p">
    <verse number="46" style="v"/>तब मरियम ह कहिस:</para>
  <para style="q1">“मोर मन ह परभू के बड़ई करत हवय;</para>
  <para style="q2">
    <verse number="47" style="v"/>अऊ मोर आतमा ह मोर उद्धार करइया परमेसर म आनंद मनावत हवय,</para>
  <para style="q1">
    <verse number="48" style="v"/>काबरकि ओह अपन दासी के दीन-हीन दसा ऊपर धियान दे हवय।</para>
  <para style="q2">अब ले जम्मो पीढ़ी के मनखेमन मोला धइन कहिहीं,</para>
  <para style="q2">
    <verse number="49" style="v"/>काबरकि सामरथी परमेसर ह मोर बर बड़े-बड़े काम करे हवय –</para>
  <para style="q2">ओकर नांव पबितर ए।</para>
  <para style="q1">
    <verse number="50" style="v"/>ओकर दया ओमन ऊपर,</para>
  <para style="q2">जऊन मन ओकर भय मानथें, पीढ़ी-पीढ़ी तक बने रहिथे।</para>
  <para style="q1">
    <verse number="51" style="v"/>ओह अपन हांथ ले बड़े-बड़े काम करे हवय;</para>
  <para style="q2">ओह ओमन ला तितिर-बितिर कर दे हवय, जऊन मन अपन मन म घमंड करथें।</para>
  <para style="q1">
    <verse number="52" style="v"/>ओह सक्तिसाली राजामन ला ओमन के सिंघासन ले उतार दे हवय,</para>
  <para style="q2">पर दीन-हीन मन ला ऊपर उठाय हवय।</para>
  <para style="q1">
    <verse number="53" style="v"/>ओह भुखहा मनखेमन ला सुघर चीज ले भर दे हवय,</para>
  <para style="q2">पर धनवानमन ला जुछा हांथ निकार दे हवय।</para>
  <para style="q1">
    <verse number="54" style="v"/>अपन दया ला सुरता करके,</para>
  <para style="q2">ओह अपन सेवक इसरायल के मदद करे हवय,</para>
  <para style="q1">
    <verse number="55" style="v"/>जइसने ओह हमर पुरखामन ले कहे रिहिस कि ओह अब्राहम अऊ</para>
  <para style="q2">ओकर बंस ऊपर सदा-काल तक दया करही।”</para>
  <para style="p">
    <verse number="56" style="v"/>मरियम ह इलीसिबा के संग करीब तीन महिना रिहिस अऊ तब अपन घर वापिस चल दीस।</para>
  <para style="s1">यूहन्ना बतिसमा देवइया के जनम</para>
  <para style="p">
    <verse number="57" style="v"/>इलीसिबा के लइका जनमे के समय होईस अऊ ओह एक बेटा ला जनम दीस। <verse number="58" style="v"/>जब ओकर पड़ोसी अऊ रिस्तेदार मन सुनिन कि परभू ह ओकर ऊपर बड़े दया करे हवय, त ओमन ओकर संग आनंद मनाईन।</para>
  <para style="p">
    <verse number="59" style="v"/>आठवां दिन म, ओमन लइका के खतना करे बर आईन अऊ ओमन ओकर नांव ओकर ददा के नांव जकरयाह रखे बर चाहत रिहिन, <verse number="60" style="v"/>पर ओकर दाई ह कहिस, “नइं! ओकर नांव यूहन्ना होही।”</para>
  <para style="p">
    <verse number="61" style="v"/>ओमन ओला कहिन, “पर तोर रिस्तेदारमन म काकरो ए नांव नइं ए।”</para>
  <para style="p">
    <verse number="62" style="v"/>तब ओमन लइका के ददा ले इसारा करके पुछिन कि ओह लइका के का नांव रखे चाहथे। <verse number="63" style="v"/>ओह लिखे के एक सिलेट लाने बर कहिस अऊ ओम लिखिस, “एकर नांव यूहन्ना ए।” एला देखके ओ जम्मो झन अचम्भो करिन। <verse number="64" style="v"/>अऊ तुरते जकरयाह के मुहूं ह खुल गे अऊ ओह गोठियाय अऊ परमेसर के इस्तुति करे लगिस। <verse number="65" style="v"/>जम्मो पड़ोसीमन ऊपर डर हमा गे अऊ ए जम्मो बात यहूदिया प्रदेस के जम्मो पहाड़ी इलाका म फइल गीस। <verse number="66" style="v"/>अऊ ए बात के जम्मो सुनइयामन अपन-अपन मन म सोचिन अऊ कहिन, “ए लइका ह का बनही?” काबरकि परभू के हांथ ओकर संग रहय।</para>
  <para style="s1">जकरयाह के गीत</para>
  <para style="p">
    <verse number="67" style="v"/>यूहन्ना के ददा जकरयाह ह पबितर आतमा ले भर गीस अऊ ए कहिके अगमबानी करिस:</para>
  <para style="q1">
    <verse number="68" style="v"/>“इसरायल के परभू परमेसर के इस्तुति होवय,</para>
  <para style="q2">काबरकि ओह आय हवय अऊ अपन मनखेमन के उद्धार करे हवय।</para>
  <para style="q1">
    <verse number="69" style="v"/>ओह अपन सेवक दाऊद के बंस म हमर बर एक</para>
  <para style="q2">सामरथी उद्धार करइया दे हवय,</para>
  <para style="q1">
    <verse number="70" style="v"/>(जइसने ओह अपन पबितर अगमजानीमन के दुवारा बहुंत पहिली ले कहत आय हवय),</para>
  <para style="q1">
    <verse number="71" style="v"/>कि ओह हमर बईरीमन ले अऊ जऊन मन हमन ले घिन करथें,</para>
  <para style="q2">ओमन ले हमन ला बचाही।</para>
  <para style="q1">
    <verse number="72" style="v"/>ओह हमर पुरखामन ऊपर दया करही</para>
  <para style="q2">अऊ अपन पबितर करार ला सुरता करही।</para>
  <para style="q2">
    <verse number="73" style="v"/>ओह किरिया खाके हमर पुरखा अब्राहम ले कहे रिहिस:</para>
  <para style="q1">
    <verse number="74" style="v"/>कि ओह हमन ला हमर बईरीमन के हांथ ले बचाही,</para>
  <para style="q1">
    <verse number="75" style="v"/>ताकि हमन निडर होके जिनगी भर पबितर अऊ धरमी बनके ओकर आघू म ओकर सेवा कर सकन।</para>
  <para style="b"/>
  <para style="q1">
    <verse number="76" style="v"/>अऊ ए मोर लइका! तेंह परम परधान परमेसर के अगमजानी कहाबे,</para>
  <para style="q2">काबरकि तेंह परभू के रसता तियार करे बर ओकर आघू-आघू जाबे,</para>
  <para style="q1">
    <verse number="77" style="v"/>अऊ ओकर मनखेमन ला तेंह बताबे कि ओमन के पाप छेमा होय के दुवारा ओमन के उद्धार होही।</para>
  <para style="q1">
    <verse number="78" style="v"/>एह हमर परमेसर के बड़े दया के कारन होही,</para>
  <para style="q2">जब स्‍वरग ले बिहनियां के अंजोर हमर करा आही,</para>
  <para style="q1">
    <verse number="79" style="v"/>अऊ ओमन ऊपर चमकही जऊन मन अंधियार अऊ मिरतू के छइहां म रहत हवंय,</para>
  <para style="q2">अऊ हमर गोड़ ला सांति के रसता म ले चलही।”</para>
  <para style="p">
    <verse number="80" style="v"/>अऊ ओ लइका ह बढ़त अऊ आतमा म मजबूत होवत गीस अऊ ओह तब तक निरजन ठऊर म रिहिस, जब तक ओह इसरायली मनखेमन के आघू म खुले-आम नइं आईस।</para>
  <chapter number="2" style="c"/>
  <para style="s1">यीसू के जनम</para>
  <para style="r">(<ref loc="MAT 1:18-25">मत्ती 1:18-25</ref>)</para>
  <para style="p">
    <verse number="1" style="v"/>ओ समय म महाराजा अगस्तुस ए हुकूम निकारिस कि जम्मो रोमन राज म जनसंख्या के गनती करे जावय। <verse number="2" style="v"/>(जब ए पहिली जनसंख्या के गनती होईस, त ओ समय क्विरिनियुस ह सीरिया के राजपाल रिहिस)। <verse number="3" style="v"/>अऊ जम्मो मनखेमन नांव लिखवाय बर अपन-अपन सहर या गांव म गीन।</para>
  <para style="p">
    <verse number="4" style="v"/>यूसुफ ह घलो गलील प्रदेस के नासरत सहर ले यहूदिया प्रदेस म दाऊद के गांव बैतलहम गीस, काबरकि ओह दाऊद के परिवार अऊ बंस के रिहिस। <verse number="5" style="v"/>ओह उहां मरियम के संग नांव लिखवाय बर गीस, जेकर संग ओकर बिहाव तय हो गे रिहिस। मरियम ह ओ समय देहें म रहय। <verse number="6" style="v"/>जब ओमन उहां रिहिन, त मरियम के लइका जने के समय होईस। <verse number="7" style="v"/>ओह अपन पहिलांत बेटा ला जनम दीस अऊ ओला कपड़ा म लपेटके कोटना म रखिस, काबरकि उहां ओमन बर धरमसाला म जगह नइं रिहिस।</para>
  <para style="s1">चरवाहा अऊ स्‍वरगदूत मन</para>
  <para style="p">
    <verse number="8" style="v"/>उहां लकठा के मैदान म, कुछू चरवाहामन रतिहा अपन भेड़ के झुंड के रखवारी करत रहंय। <verse number="9" style="v"/>तब परभू के एक स्‍वरगदूत ह ओमन करा परगट होईस, अऊ परभू के महिमा के तेज ओमन के चारों कोति चमकिस, अऊ ओमन डर्रा गीन। <verse number="10" style="v"/>पर स्‍वरगदूत ह ओमन ला कहिस, “झन डर्रावव! मेंह तुम्‍हर बर बड़े आनंद के सुघर संदेस लाने हवंव, जऊन ह जम्मो मनखेमन बर होही। <verse number="11" style="v"/>आज राजा दाऊद के सहर म तुम्‍हर बर एक उद्धार करइया जनमे हवय; अऊ ओहीच ह मसीह परभू अय। <verse number="12" style="v"/>अऊ तुम्‍हर बर एकर ए चिन्‍हां होही कि तुमन एक लइका ला कपड़ा म लपटाय अऊ कोटना म सुते पाहू।”</para>
  <para style="p">
    <verse number="13" style="v"/>तब अचानक ओ स्‍वरगदूत के संग स्वरगदूतमन के एक बड़े दल परगट होईस अऊ ओमन परमेसर के महिमा करत ए कहत रहंय,</para>
  <para style="q1">
    <verse number="14" style="v"/>“सबले ऊंच स्‍वरग म परमेसर के महिमा अऊ धरती म ओ मनखेमन ऊपर सांति होवय,</para>
  <para style="q2">जऊन मन ले ओह खुस हवय।”</para>
  <para style="p">
    <verse number="15" style="v"/>जब स्वरगदूतमन ओमन करा ले स्‍वरग चले गीन, त चरवाहामन एक-दूसर ला कहिन, “आवव, हमन बैतलहम जाके ए बात ला देखी, जेकर बारे म परभू ह हमन ला बताय हवय।”</para>
  <para style="p">
    <verse number="16" style="v"/>एकरसेति ओमन झटपट गीन, अऊ मरियम अऊ यूसुफ ला अऊ ओ लइका ला देखिन, जऊन ह कोटना म सुते रहय। <verse number="17" style="v"/>ओला देखे के बाद, चरवाहामन बताय लगिन कि ओ लइका के बारे म ओमन ला का कहे गे रिहिस; <verse number="18" style="v"/>अऊ जम्मो मनखे चरवाहामन के बात ला सुनके अचम्भो करन लगिन। <verse number="19" style="v"/>पर मरियम ह ए जम्मो बात ला सोचत, एला अपन मन म रखिस। <verse number="20" style="v"/>जइसने चरवाहामन ला बताय गे रिहिस, वइसनेच ओमन सुनिन अऊ देखिन अऊ परमेसर के महिमा अऊ बड़ई करत लहुंट गीन।</para>
  <para style="s1">मंदिर म यीसू के अरपन</para>
  <para style="p">
    <verse number="21" style="v"/>आठवां दिन म, जब लइका के खतना करे के समय आईस, त ओकर नांव “यीसू” रखे गीस। ए नांव ला स्‍वरगदूत ह ओकर पेट म आय के पहिली ले देय रिहिस।</para>
  <para style="p">
    <verse number="22" style="v"/>जब मूसा के कानून के मुताबिक ओमन के सुध होय के समय पूरा होईस, त यूसुफ अऊ मरियम लइका ला परभू ला अरपन करे बर यरूसलेम सहर ले गीन। <verse number="23" style="v"/>(जइसने परभू के कानून म लिखे हवय, “हर एक पहिलांत बेटा परभू बर पबितर करे जावय”<note caller="+" style="f"><char style="fr" closed="false">2:23 </char><char style="ft" closed="false">निरगमन 13:2, 12</char></note>), <verse number="24" style="v"/>अऊ परभू के कानून के मुताबिक पंड़की के एक जोड़ा या दू ठन परेवा पीला ला बलिदान करे जावय।<note caller="+" style="f"><char style="fr" closed="false">2:24 </char><char style="ft" closed="false">लैब्यवस्था 12:8</char></note></para>
  <para style="p">
    <verse number="25" style="v"/>यरूसलेम म सिमोन नांव के एक मनखे रहय। ओह धरमी अऊ परमेसर के भक्त रहय। ओह इसरायलीमन बर सांति के बाट जोहत रहय अऊ पबितर आतमा ओकर संग रहय। <verse number="26" style="v"/>पबितर आतमा के दुवारा ओला ए बताय गे रहय कि जब तक ओह परभू के मसीह ला देख नइं लिही, तब तक ओह नइं मरही। <verse number="27" style="v"/>ओहीच दिन पबितर आतमा के अगुवई ले, ओह मंदिर म गीस। जब दाई-ददा लइका यीसू ला भीतर लाईन कि ओकर बर कानून के मुताबिक रीति-रिवाज ला पूरा करंय। <verse number="28" style="v"/>तब समोन ह लइका ला अपन कोरा म लीस अऊ परमेसर के इस्तुति करत कहिस,</para>
  <para style="q1">
    <verse number="29" style="v"/>“हे परभू, अपन परतिगियां के मुताबिक</para>
  <para style="q2">अब तोर सेवक ला सांति के संग बिदा कर।</para>
  <para style="q1">
    <verse number="30" style="v"/>काबरकि मोर आंखीमन उद्धार करइया ला देख ले हवंय,</para>
  <para style="q2">
    <verse number="31" style="v"/>जऊन ला तेंह जम्मो मनखेमन ला दे हवस,</para>
  <para style="q1">
    <verse number="32" style="v"/>कि ओह आनजातमन बर अंजोर,</para>
  <para style="q2">अऊ तोर इसरायली मनखेमन बर महिमा होवय।”</para>
  <para style="p">
    <verse number="33" style="v"/>यीसू के बारे म जो कहे गीस, ओला सुनके ओकर ददा अऊ दाई अचम्भो करिन। <verse number="34" style="v"/>तब सिमोन ह ओमन ला आसिस दीस अऊ ओकर दाई मरियम ला कहिस, “ए लइका ह इसरायल म बहुंते झन के बिनास अऊ उद्धार खातिर चुने गे हवय, अऊ एह परमेसर के एक चिन्‍हां होही, जेकर बिरोध म बोले जाही, <verse number="35" style="v"/>ताकि बहुंते झन के हिरदय के बिचार ह परगट हो जावय। अऊ एक तलवार तोर खुद के जीव ला घलो छेदही।”</para>
  <para style="p">
    <verse number="36" style="v"/>हन्ना नांव के एक अगमबानी करइया माईलोगन रिहिस। ओह फनूएल के बेटी अऊ आसेर के गोत्र के रिहिस। ओह बहुंत डोकरी हो गे रहय। बिहाव होय के बाद ओह अपन घरवाला के संग सात साल तक रिहिस, <verse number="37" style="v"/>अऊ तब ले चौरासी बछर हो गे रहय, ओह बिधवा रिहिस। ओह मंदिर ला कभू नइं छोंड़य, पर उपास अऊ पराथना करत, रात अऊ दिन अराधना करत रहय। <verse number="38" style="v"/>ओहीच बेरा ओमन करा आके, ओह परमेसर ला धनबाद दीस अऊ ओ जम्मो झन ला लइका के बारे म बताय लगिस, जऊन मन यरूसलेम के छुटकारा के बाट जोहत रिहिन।</para>
  <para style="p">
    <verse number="39" style="v"/>जब यूसुफ अऊ मरियम परभू के कानून के मुताबिक जम्मो बात ला पूरा कर लीन, त ओमन लइका ला लेके गलील प्रदेस म अपन खुद के सहर नासरत ला लहुंट गीन। <verse number="40" style="v"/>अऊ लइका ह बढ़त अऊ मजबूत होवत गीस; ओह बुद्धि ले भरे रहय, अऊ परमेसर के अनुग्रह ओकर ऊपर रहय।</para>
  <para style="s1">यीसू ह मंदिर म</para>
  <para style="p">
    <verse number="41" style="v"/>हर एक साल यीसू के दाई-ददा फसह के तिहार खातिर यरूसलेम जाय करत रिहिन। <verse number="42" style="v"/>जब यीसू ह बारह साल के होईस, त ओमन रीति-रिवाज के मुताबिक तिहार मनाय बर गीन। <verse number="43" style="v"/>जब तिहार ह सिरा गे, त ओमन वापिस घर लहुंटत रिहिन, पर यीसू ह यरूसलेम म रूक गीस, अऊ ओकर दाई-ददा ए बात ला नइं जानत रहंय। <verse number="44" style="v"/>ए सोचत कि ओह मनखेमन के संग म होही, ओमन एक दिन के रसता चल दीन। तब ओमन ओला अपन सगा-संबंधी अऊ संगवारी मन के बीच म खोजे लगिन। <verse number="45" style="v"/>जब ओह नइं मिलिस, त ओमन ओला खोजत यरूसलेम वापिस चल दीन। <verse number="46" style="v"/>तीन दिन के बाद, ओमन ओला मंदिर के अंगना म गुरूमन के बीच म बईठे पाईन। ओह गुरूमन के बात ला सुनत अऊ ओमन ले सवाल पुछत रहय। <verse number="47" style="v"/>जऊन मन ओकर बात ला सुनत रहंय, ओ जम्मो झन ओकर समझ अऊ जबाब ले चकित होवत रहंय। <verse number="48" style="v"/>जब ओकर दाई-ददा ओला देखिन, त अचम्भो करिन। ओकर दाई ह कहिस, “बेटा, तेंह हमर संग अइसने काबर करे? देख! तोर ददा अऊ में फिकर म पड़के तोला खोजत रहेंन।”</para>
  <para style="p">
    <verse number="49" style="v"/>ओह अपन दाई-ददा ला कहिस, “तुमन मोला काबर खोजत रहेव? का तुमन ए नइं जानत रहेव कि मोला अपन ददा (परमेसर) के घर म रहना जरूरी ए?” <verse number="50" style="v"/>पर ओमन ओकर बात ला नइं समझिन।</para>
  <para style="p">
    <verse number="51" style="v"/>तब यीसू ह ओमन के संग नासरत गीस अऊ ओमन के अधीन म रिहिस। पर ओकर दाई ह ए जम्मो बात ला अपन मन म रखिस। <verse number="52" style="v"/>अऊ यीसू ह बुद्धि अऊ डील-डौल म, अऊ परमेसर अऊ मनखेमन के अनुग्रह म बढ़त गीस।</para>
  <chapter number="3" style="c"/>
  <para style="s1">यूहन्ना बतिसमा देवइया डहार तियार करथे</para>
  <para style="r">(<ref loc="MAT 3:1-12">मत्ती 3:1-12</ref>; <ref loc="MRK 1:1-8">मरकुस 1:1-8</ref>; <ref loc="JHN 1:19-28">यूहन्ना 1:19-28</ref>)</para>
  <para style="p">
    <verse number="1" style="v"/>महाराजा तिबिरयुस के राज के पं‍दरहवां साल म, जब पुन्तियुस पीलातुस यहूदिया प्रदेस के राजपाल रिहिस; हेरोदेस ह गलील के राजपाल; ओकर भाई फिलिप्पुस इतूरिया अऊ त्रखोनितिस के राजपाल; अऊ लिसानियास ह अबिलेने के राजपाल रिहिस; <verse number="2" style="v"/>अऊ हन्नास अऊ काइफा महा पुरोहित रिहिन। तब ओ समय परमेसर के बचन ह निरजन जगह म जकरयाह के बेटा यूहन्ना करा पहुंचिस। <verse number="3" style="v"/>यूहन्ना ह यरदन नदी के आस-पास के जम्मो इलाका म गीस अऊ पाप के छेमा खातिर मन-फिराय के बतिसमा के परचार करिस। <verse number="4" style="v"/>जइसने कि यसायाह अगमजानी के किताब म लिखे हवय:</para>
  <para style="q1">“निरजन जगह म एक झन के बलाय के अवाज आवत हवय,</para>
  <para style="q1">परभू के रसता तियार करव,</para>
  <para style="q2">ओकर सड़कमन ला सीधा करव।</para>
  <para style="q1">
    <verse number="5" style="v"/>हर एक घाटी पाट दिये जाही,</para>
  <para style="q2">अऊ हर एक पहाड़ अऊ पठार समतल करे जाही।</para>
  <para style="q1">टेड़गा सड़कमन सीधा अऊ खंचवा-डीपरा रसतामन समतल हो जाहीं।</para>
  <para style="q1">
    <verse number="6" style="v"/>अऊ जम्मो मनखेमन परमेसर के उद्धार ला देखहीं।”<note caller="+" style="f"><char style="fr" closed="false">3:6 </char><char style="ft" closed="false">यसायाह 40:3-5</char></note></para>
  <para style="p">
    <verse number="7" style="v"/>मनखेमन के भीड़ के भीड़ यूहन्ना ले बतिसमा ले बर आवत रिहिस। त यूहन्ना ह ओमन ला कहिस, “हे जहरिला सांप के लइकामन! परमेसर के अवइया कोरोध ले भागे के चेतउनी तुमन ला कोन ह दीस? <verse number="8" style="v"/>अपन काम के दुवारा देखावव कि तुमन मन-फिराय हवव। अऊ अपन-आप ले ए झन कहव कि अब्राहम ह तुम्‍हर पुरखा ए। काबरकि मेंह तुमन ला कहत हंव कि ए पथरामन ले परमेसर ह अब्राहम बर संतान पैदा कर सकथे। <verse number="9" style="v"/>टांगा ह पहिली ले रूखमन के जरी म रखे हवय, अऊ जऊन रूख म बने फर नइं फरय, ओह काटे अऊ आगी म झोंके जाही।”</para>
  <para style="p">
    <verse number="10" style="v"/>मनखेमन ओकर ले पुछिन, “त हमन ला का करना चाही।”</para>
  <para style="p">
    <verse number="11" style="v"/>यूहन्ना ह जबाब दीस, “जेकर करा दू ठन कुरता हवय, ओह अपन एक कुरता ओला दे देवय, जेकर करा एको ठन नइं ए, अऊ जेकर करा भोजन हवय, ओह घलो भुखहामन संग अइसनेच करय।”</para>
  <para style="p">
    <verse number="12" style="v"/>लगान लेवइयामन घलो बतिसमा लेय बर आईन अऊ ओमन यूहन्ना ले पुछिन, “हे गुरू, हमन ला का करना चाही?”</para>
  <para style="p">
    <verse number="13" style="v"/>ओह ओमन ला कहिस, “जतकी ठहराय गे हवय, ओकर ले जादा लगान झन लेवव।”</para>
  <para style="p">
    <verse number="14" style="v"/>तब कुछू सैनिकमन ओकर ले पुछिन, “अऊ हमन ला का करना चाही?”</para>
  <para style="p">ओह ओमन ला कहिस, “काकरो ले जबरदस्‍ती पईसा झन लेवव अऊ न मनखेमन ऊपर लबारी दोस लगावव। अपन तनखा म संतोस करव।”</para>
  <para style="p">
    <verse number="15" style="v"/>मनखेमन आस लगाय बाट जोहत रिहिन अऊ जम्मो झन अपन मन म सोचत रिहिन कि कहूं यूहन्ना ह तो मसीह नो हय। <verse number="16" style="v"/>यूहन्ना ह ओ जम्मो झन ला कहिस, “मेंह तुमन ला पानी ले बतिसमा देवत हंव। पर एक झन आवत हवय, जऊन ह मोर ले अऊ सामरथी अय। मेंह तो ए लइक घलो नो हंव कि ओकर पनही के बंधना ला खोलंव। ओह तुमन ला पबितर आतमा अऊ आगी ले बतिसमा दिही। <verse number="17" style="v"/>ओकर सुपा ह ओकर हांथ म हवय ताकि अपन कोठार ला साफ करय अऊ गहूं ला अपन कोठी म कुढ़ोवय, पर ओह भूंसा ला ओ आगी म बारही, जऊन ह कभू नइं बुथावय।” <verse number="18" style="v"/>अऊ बहुंते आने बचन के दुवारा यूहन्ना ह मनखेमन ला उत्साहित करिस अऊ ओमन ला सुघर संदेस के परचार करिस।</para>
  <para style="p">
    <verse number="19" style="v"/>यूहन्ना ह हेरोदेस राजा ला डांटिस काबरकि ओह अपन भाई के घरवाली हेरोदियास ला रखे रिहिस अऊ बहुंते आने कुकरम करे रिहिस। <verse number="20" style="v"/>तब हेरोदेस ह एकर ले घलो बढ़ के ए कुकरम करिस कि ओह यूहन्ना ला पकड़के जेल म डार दीस।</para>
  <para style="s1">यीसू के बतिसमा अऊ बंसावली</para>
  <para style="r">(<ref loc="MAT 3:13-17">मत्ती 3:13-17</ref>; <ref loc="MRK 1:9-11">मरकुस 1:9-11</ref>; <ref loc="MAT 1:1-17">मत्ती 1:1-17</ref>)</para>
  <para style="p">
    <verse number="21" style="v"/>जम्मो मनखेमन बतिसमा लेवत रिहिन, त यीसू ह घलो बतिसमा लीस। अऊ जब ओह पराथना करत रहय, त अकास ह खुल गीस। <verse number="22" style="v"/>अऊ पबितर आतमा ह देहें के रूप म एक ठन पंड़की चिरई सहीं ओकर ऊपर उतरिस, अऊ स्‍वरग ले ए अवाज आईस: “तेंह मोर मयारू बेटा अस। तोर ले मेंह बहुंत खुस हवंव।”</para>
  <para style="p">
    <verse number="23" style="v"/>जब यीसू ह अपन सेवा के काम ला सुरू करिस, त ओह करीब तीस साल के रिहिस। जइसने कि मनखेमन समझत रिहिन, ओह यूसुफ के बेटा रिहिस,</para>
  <para style="b"/>
  <para style="li1">अऊ यूसुफ ह एली के बेटा, <verse number="24" style="v"/>एली ह मत्तात के बेटा,</para>
  <para style="li1">मत्तात ह लेवी के बेटा, लेवी ह मलकी के बेटा,</para>
  <para style="li1">मलकी ह यन्ना के बेटा, यन्ना ह यूसुफ के बेटा,</para>
  <para style="li1">
    <verse number="25" style="v"/>यूसुफ ह मत्तियाह के बेटा, मत्तियाह ह आमोस के बेटा,</para>
  <para style="li1">आमोस ह नहूम के बेटा, नहूम ह असल्याह के बेटा,</para>
  <para style="li1">असल्याह ह नोगह के बेटा, <verse number="26" style="v"/>नोगह ह मात के बेटा,</para>
  <para style="li1">मात ह मत्तियाह के बेटा, मत्तियाह ह सिमी के बेटा,</para>
  <para style="li1">सिमी ह योसेख के बेटा, योसेख ह योदाह के बेटा,</para>
  <para style="li1">
    <verse number="27" style="v"/>योदाह ह योनान के बेटा, योनान ह रेसा के बेटा,</para>
  <para style="li1">रेसा ह जरू‍ब्बाबिल के बेटा, जरू‍ब्बाबिल ह सालतिएल के बेटा,</para>
  <para style="li1">सालतिएल ह नेरी के बेटा, <verse number="28" style="v"/>नेरी ह मलकी के बेटा,</para>
  <para style="li1">मलकी ह अद्दी के बेटा, अद्दी ह कोसाम के बेटा,</para>
  <para style="li1">कोसाम ह इलमोदाम के बेटा, इलमोदाम ह एर के बेटा,</para>
  <para style="li1">
    <verse number="29" style="v"/>एर ह यहोसू के बेटा, यहोसू ह एलीएजेर के बेटा,</para>
  <para style="li1">एलीएजेर ह योरीम के बेटा, योरीम ह मत्तात के बेटा,</para>
  <para style="li1">मत्तात ह लेवी के बेटा, <verse number="30" style="v"/>लेवी ह सिमोन के बेटा,</para>
  <para style="li1">सिमोन ह यहूदा के बेटा, यहूदा ह यूसुफ के बेटा,</para>
  <para style="li1">यूसुफ ह योनाम के बेटा, योनाम ह एल्याकीम के बेटा,</para>
  <para style="li1">
    <verse number="31" style="v"/>एल्याकीम ह मलेआह के बेटा, मलेआह ह मिन्नाह के बेटा,</para>
  <para style="li1">मिन्नाह ह मत्तता के बेटा, मत्तता ह नातान के बेटा,</para>
  <para style="li1">नातान ह दाऊद के बेटा, <verse number="32" style="v"/>दाऊद ह यिसै के बेटा,</para>
  <para style="li1">यिसै ह ओबेद के बेटा, ओबेद ह बोअज के बेटा,</para>
  <para style="li1">बोअज ह सलमोन के बेटा, सलमोन ह नहसोन के बेटा,</para>
  <para style="li1">
    <verse number="33" style="v"/>नहसोन ह अम्‍मीनादाब के बेटा, अम्‍मीनादाब ह अरनी के बेटा,</para>
  <para style="li1">अरनी ह हिस्‍त्रोन के बेटा, हिस्‍त्रोन ह फिरिस के बेटा,</para>
  <para style="li1">फिरिस ह यहूदा के बेटा, <verse number="34" style="v"/>यहूदा ह याकूब के बेटा,</para>
  <para style="li1">याकूब ह इसहाक के बेटा, इसहाक ह अब्राहम के बेटा,</para>
  <para style="li1">अब्राहम ह तिरह के बेटा, तिरह ह नाहोर के बेटा,</para>
  <para style="li1">
    <verse number="35" style="v"/>नाहोर ह सरूग के बेटा, सरूग ह रऊ के बेटा,</para>
  <para style="li1">रऊ ह फिलिग के बेटा, फिलिग ह एबिर के बेटा,</para>
  <para style="li1">एबिर ह सेलह के बेटा, <verse number="36" style="v"/>सेलह ह केनान के बेटा,</para>
  <para style="li1">केनान ह अरपछद के बेटा, अरपछद ह सेम के बेटा,</para>
  <para style="li1">सेम ह नूह के बेटा, नूह ह लिमिक के बेटा,</para>
  <para style="li1">
    <verse number="37" style="v"/>लिमिक ह मथूसिलह के बेटा, मथूसिलह ह हनोक के बेटा,</para>
  <para style="li1">हनोक ह यिरिद के बेटा, यिरिद ह महललेल के बेटा,</para>
  <para style="li1">महललेल ह केनान के बेटा, <verse number="38" style="v"/>केनान ह इनोस के बेटा,</para>
  <para style="li1">इनोस ह सेत के बेटा, सेत ह आदम के बेटा,</para>
  <para style="li1">अऊ आदम ह परमेसर के बेटा रिहिस।</para>
  <chapter number="4" style="c"/>
  <para style="s1">यीसू के परिछा</para>
  <para style="r">(<ref loc="MAT 4:1-11">मत्ती 4:1-11</ref>; <ref loc="MRK 1:12-13">मरकुस 1:12-13</ref>)</para>
  <para style="p">
    <verse number="1" style="v"/>यीसू ह पबितर आतमा ले भरे, यरदन नदी ले लहुंटिस अऊ पबितर आतमा के अगुवई म ओह निरजन जगह म गीस, <verse number="2" style="v"/>जिहां सैतान ह चालीस दिन तक ओकर परिछा करिस। यीसू ह ओ चालीस दिन तक कुछू नइं खाईस, अऊ तब ओला भूख लगिस।</para>
  <para style="p">
    <verse number="3" style="v"/>तब सैतान ह यीसू ला कहिस, “यदि तेंह परमेसर के बेटा अस, त ए पथरा ले कह कि एह रोटी बन जावय।”</para>
  <para style="p">
    <verse number="4" style="v"/>यीसू ह जबाब दीस, “परमेसर के बचन म ए लिखे हवय: मनखे ह सिरिप रोटी ले ही जीयत नइं रहय।<note caller="+" style="f"><char style="fr" closed="false">4:4 </char><char style="ft" closed="false">ब्यवस्था 8:3</char></note>”</para>
  <para style="p">
    <verse number="5" style="v"/>सैतान ह ओला एक ठन ऊंचहा ठऊर म ले गीस अऊ छिन भर म ओला संसार के जम्मो राज ला देखाईस। <verse number="6" style="v"/>अऊ यीसू ला कहिस, “मेंह ए जम्मो के अधिकार अऊ सान-सौकत तोला दे दूहूं, काबरकि एह मोला दिये गे हवय, अऊ मेंह जऊन ला चाहंव ओला ए जम्मो दे सकत हंव। <verse number="7" style="v"/>यदि तेंह मोर अराधना करबे, त ए जम्मो ह तोर हो जाही।”</para>
  <para style="p">
    <verse number="8" style="v"/>यीसू ह ओला ए जबाब दीस, “परमेसर के बचन म ए लिखे हवय: तेंह अपन परभू परमेसर के अराधना कर अऊ सिरिप ओकरे सेवा कर।<note caller="+" style="f"><char style="fr" closed="false">4:8 </char><char style="ft" closed="false">ब्यवस्था 6:13</char></note>”</para>
  <para style="p">
    <verse number="9" style="v"/>तब सैतान ह यीसू ला यरूसलेम म ले गीस अऊ ओला मंदिर के टीप म ठाढ़ करके कहिस, “यदि तेंह परमेसर के बेटा अस, त इहां ले खाल्‍हे कूद जा। <verse number="10" style="v"/>काबरकि परमेसर के बचन म ए लिखे हवय: परमेसर ह तोर बिसय म अपन स्वरगदूतमन ला हुकूम दिही कि ओमन तोर रकछा करंय।</para>
  <para style="p">
    <verse number="11" style="v"/>ओमन तोला अपन हांथ म उठा लिहीं, ताकि तोर गोड़ म पथरा ले चोट झन लगय।<note caller="+" style="f"><char style="fr" closed="false">4:11 </char><char style="ft" closed="false">भजन-संहिता 91:11-12</char></note>”</para>
  <para style="p">
    <verse number="12" style="v"/>यीसू ह ओला ए जबाब दीस, “परमेसर के बचन म ए घलो कहे गे हवय: तेंह अपन परभू परमेसर के परिछा झन कर।<note caller="+" style="f"><char style="fr" closed="false">4:12 </char><char style="ft" closed="false">ब्यवस्था 6:16</char></note>”</para>
  <para style="p">
    <verse number="13" style="v"/>जब सैतान ह ए जम्मो परिछा कर चुकिस, त ओह आने मऊका के मिलत तक यीसू ला छोंड़के चल दीस।</para>
  <para style="s1">अपन ही गांव – नासरत म यीसू के अनादर</para>
  <para style="r">(<ref loc="MAT 13:53-58">मत्ती 13:53-58</ref>; <ref loc="MRK 6:1-6">मरकुस 6:1-6</ref>)</para>
  <para style="p">
    <verse number="14" style="v"/>यीसू ह पबितर आतमा के सक्ति ले भरे गलील प्रदेस लहुंटिस, अऊ आस-पास के जम्मो इलाका म ओकर बारे म खबर फइल गीस। <verse number="15" style="v"/>ओह ओमन के सभा घरमन म उपदेस दीस, अऊ जम्मो झन ओकर बड़ई करिन।</para>
  <para style="p">
    <verse number="16" style="v"/>यीसू ह नासरत गांव म गीस, जिहां ओह पले-बढ़े रिहिस, अऊ अपन रीति के मुताबिक, ओह बिसराम के दिन यहूदीमन के सभा घर म गीस, अऊ ओह परमेसर के बचन ले पढ़े बर ठाढ़ होईस। <verse number="17" style="v"/>ओला यसायाह अगमजानी के किताब दिये गीस। ओह किताब ला खोलिस अऊ ओ भाग ला निकारिस, जिहां ए लिखे रहय:</para>
  <para style="q1">
    <verse number="18" style="v"/>“परभू के आतमा मोर ऊपर हवय,</para>
  <para style="q2">एकरसेति ओह गरीबमन</para>
  <para style="q2">ला सुघर संदेस के परचार करे बर मोर अभिसेक करे हवय।</para>
  <para style="q1">ओह मोला पठोय हवय,</para>
  <para style="q2">ताकि मेंह कैदीमन ला छुटकारा के,</para>
  <para style="q1">अऊ अंधरामन ला आंखी पाय के घोसना करंव,</para>
  <para style="q2">अऊ दुखित-पीड़ित मन ला छोड़ावंव<note caller="+" style="f"><char style="fr" closed="false">4:18 </char><char style="ft" closed="false">यसायाह ह मसीह के बारे म लिखत हवय।</char></note>,</para>
  <para style="q2">
    <verse number="19" style="v"/>अऊ परभू के अनुग्रह के बछर के घोसना करंव।”<note caller="+" style="f"><char style="fr" closed="false">4:19 </char><char style="ft" closed="false">यसायाह 61:1-2</char></note></para>
  <para style="p">
    <verse number="20" style="v"/>तब यीसू ह किताब ला बंद करके वापिस सेवक ला दे दीस अऊ बईठ गीस। सभा घर म जम्मो झन के आंखी ह ओकरे ऊपर लगे रहय। <verse number="21" style="v"/>तब यीसू ह ओमन ला कहिस, “आज परमेसर के ए बचन ह तुम्‍हर सुनत म पूरा होईस।”</para>
  <para style="p">
    <verse number="22" style="v"/>जम्मो झन ओकर बड़ई करिन अऊ ओकर मुहूं ले निकरे अनुग्रह के बात ला सुनके ओमन अचम्भो करिन अऊ कहिन, “का एह यूसुफ के बेटा नो हय?”</para>
  <para style="p">
    <verse number="23" style="v"/>यीसू ह ओमन ला कहिस, “तुमन मोर बर ए कहावत जरूर कहिहू, ‘ए डाक्टर, पहिली अपन-आप ला चंगा कर।’ जऊन कुछू तेंह कफरनहूम म करे हवस, ओकर बारे म हमन सुने हवन, अब वइसनेच तेंह इहां अपन नगर म घलो कर।”</para>
  <para style="p">
    <verse number="24" style="v"/>यीसू ह फेर कहिस, “मेंह तुमन ला सच कहत हंव, कोनो अगमजानी अपन खुद के नगर म मान-सम्मान नइं पावय। <verse number="25" style="v"/>मेंह तुमन ला सच कहत हंव कि एलियाह के समय म जब साढ़े तीन साल तक पानी नइं बरसिस अऊ जम्मो इलाका म भयंकर अकाल पड़े रिहिस, तब इसरायल देस म बहुंत बिधवामन रिहिन। <verse number="26" style="v"/>पर एलियाह ला ओमन ले काकरो करा नइं पठोय गीस, पर सैदा प्रदेस के सारफत सहर म एक बिधवा करा ओला पठोय गीस<note caller="+" style="f"><char style="fr" closed="false">4:26 </char><char style="ft" closed="false">बिधवा ह एक आनजात माईलोगन रिहिस।</char></note>। <verse number="27" style="v"/>अऊ एलीसा अगमजानी के समय म इसरायल देस म बहुंत कोढ़ीमन रिहिन, पर सीरिया देस के नामान ला छोंड़के ओमन ले कोनो सुध नइं करे गीस<note caller="+" style="f"><char style="fr" closed="false">4:27 </char><char style="ft" closed="false">सीरिया के नामान ह एक आनजात मनखे रिहिस।</char></note>।”</para>
  <para style="p">
    <verse number="28" style="v"/>ए बात ला सुनके सभा घर के जम्मो मनखेमन कोरोध ले भर गीन। <verse number="29" style="v"/>ओमन उठिन अऊ यीसू ला सहर के बाहिर निकारिन। ओमन के सहर ह पहाड़ी ऊपर बसे रहय। ओमन यीसू ला पहाड़ी के छोर म ले गीन ताकि ओला चट्टान म ले ढकेल देवंय। <verse number="30" style="v"/>पर ओह भीड़ के बीच म ले निकरके अपन रसता म चल दीस।</para>
  <para style="s1">यीसू ह परेत आतमा ला निकारथे</para>
  <para style="r">(<ref loc="MRK 1:21-28">मरकुस 1:21-28</ref>)</para>
  <para style="p">
    <verse number="31" style="v"/>तब यीसू ह गलील प्रदेस के कफरनहूम सहर म गीस, अऊ बिसराम के दिन मनखेमन ला उपदेस देवन लगिस। <verse number="32" style="v"/>मनखेमन यीसू के उपदेस ला सुनके चकित होवत रहंय, काबरकि ओह अधिकार के संग गोठियावत रहय।</para>
  <para style="p">
    <verse number="33" style="v"/>सभा घर म एक मनखे रिहिस जऊन म एक परेत आतमा रहय। ओह जोर से चिचियाके कहिस, <verse number="34" style="v"/>“हे यीसू नासरी! तोला हमर ले का काम? का तेंह हमन ला नास करे बर आय हवस? मेंह जानत हंव कि तेंह कोन अस, तेंह परमेसर के पबितर जन अस।”</para>
  <para style="p">
    <verse number="35" style="v"/>यीसू ह ओला दबकारके कहिस, “चुपे रह। अऊ ओम ले निकर आ।” तब परेत आतमा ह ओ मनखे ला ओ जम्मो झन के आघू म पटकिस अऊ ओला बिगर चोट पहुंचाय निकर गीस।</para>
  <para style="p">
    <verse number="36" style="v"/>जम्मो मनखेमन अचम्भो करिन अऊ एक-दूसर ला कहिन, “एह का सिकछा अय? अधिकार अऊ सक्ति के संग ओह परेत आतमामन ला हुकूम देथे अऊ ओमन निकर जाथें।” <verse number="37" style="v"/>अऊ आस-पास के जम्मो जगह म यीसू के बारे खबर फइल गीस।</para>
  <para style="s1">यीसू ह पतरस के सास अऊ कतको आने मनखेमन ला चंगा करथे</para>
  <para style="r">(<ref loc="MAT 8:14-17">मत्ती 8:14-17</ref>; <ref loc="MRK 1:29-34">मरकुस 1:29-34</ref>)</para>
  <para style="p">
    <verse number="38" style="v"/>यीसू ह सभा घर ले निकरके सिमोन के घर म गीस। ओ समय सिमोन के सास ला बहुंत जर आवत रहय, अऊ ओमन यीसू ले ओला बने करे बर बिनती करिन। <verse number="39" style="v"/>यीसू ह सिमोन के सास के बाजू म ठाढ़ होईस अऊ जर ला दबकारिस, अऊ ओकर जर ह उतर गीस। ओह तुरते उठिस अऊ ओमन के सेवा करे लगिस।</para>
  <para style="p">
    <verse number="40" style="v"/>जब बेर ह बुड़त रहय, त मनखेमन ओ जम्मो झन जऊन मन ला कतको किसम के बेमारी रहय, यीसू करा लानिन, अऊ ओह हर एक के ऊपर हांथ रखके ओमन ला बने करिस। <verse number="41" style="v"/>परेत आतमामन घलो बहुंत मनखेमन ले चिचियावत अऊ ए कहत निकर गीन कि तेंह परमेसर के बेटा अस। पर यीसू ह ओमन ला दबकारिस अऊ ओमन ला गोठियावन नइं दीस, काबरकि ओमन जानत रिहिन कि ओह मसीह अय।</para>
  <para style="p">
    <verse number="42" style="v"/>जब बिहान होईस, त यीसू ह एक ठन सुनसान ठऊर म चले गीस। मनखेमन ओला खोजे लगिन, अऊ जब ओमन ओला भेंटिन, त ओला रोके के कोसिस करिन अऊ कहिन कि हमर करा ले झन जा। <verse number="43" style="v"/>पर ओह कहिस, “मोला आने सहरमन म घलो परमेसर के राज के सुघर संदेस के परचार करना जरूरी ए, काबरकि एकर खातिर मोला पठोय गे हवय।” <verse number="44" style="v"/>अऊ ओह यहूदिया प्रदेस के सभा घरमन म परचार करन लगिस।</para>
  <chapter number="5" style="c"/>
  <para style="s1">पहिली चेलामन के बुलाहट</para>
  <para style="r">(<ref loc="MAT 4:18-22">मत्ती 4:18-22</ref>; <ref loc="MRK 1:16-20">मरकुस 1:16-20</ref>)</para>
  <para style="p">
    <verse number="1" style="v"/>एक दिन यीसू गन्नेसरत झील के तीर म ठाढ़े रहय अऊ परमेसर के बचन सुने बर मनखेमन के भीड़ ह ओकर ऊपर गिरे पड़त रहय। <verse number="2" style="v"/>ओह दू ठन डोंगा पानी के तीर म देखिस, जऊन ला मछुआरमन छोंड़के अपन जालमन ला धोवत रहंय। <verse number="3" style="v"/>ओह ओम के एक ठन डोंगा म चघिस, जऊन ह सिमोन के रिहिस अऊ यीसू ह ओला कहिस, “डोंगा ला पानी के तीर ले थोरकन दूरिहा ले चल।” तब यीसू ह डोंगा म बईठ गीस अऊ उहां ले मनखेमन ला उपदेस देवन लगिस।</para>
  <para style="p">
    <verse number="4" style="v"/>जब ओह उपदेस दे चुकिस, त सिमोन ला कहिस, “डोंगा ला गहिरा पानी म ले चल अऊ मछरी पकड़े बर अपन जाल ला डार।”</para>
  <para style="p">
    <verse number="5" style="v"/>सिमोन ह कहिस, “हे मालिक, हमन रात भर बहुंत मिहनत करेन, तभो ले कुछू नइं पायेन। पर तोर कहे म मेंह जाल ला फेर डारत हवंव।”</para>
  <para style="p">
    <verse number="6" style="v"/>जब ओमन अइसने करिन, त जाल म अतकी जादा मछरी फंसिन कि जाल ह चीराय लगिस। <verse number="7" style="v"/>एकरसेति ओमन अपन संगवारीमन ला जऊन मन दूसर डोंगा म रहंय, इसारा करिन कि ओमन आके मदद करंय; अऊ ओमन आईन अऊ दूनों डोंगा ला मछरी ले अतकी भर लीन कि डोंगामन बुड़न लगिन।</para>
  <para style="p">
    <verse number="8" style="v"/>जब सिमोन पतरस एला देखिस, त ओह यीसू के गोड़ खाल्‍हे गिरिस अऊ कहिस, “हे परभू! मोर करा ले चले जा; मेंह एक पापी मनखे अंव।” <verse number="9" style="v"/>काबरकि अतकी जादा मछरी फंसे के कारन, ओह अऊ ओकर जम्मो संगीमन अचम्भो करत रिहिन, <verse number="10" style="v"/>अऊ एहीच दसा जबदी के बेटा याकूब अऊ यूहन्ना के घलो रहय, जऊन मन सिमोन के संगवारी रिहिन। तब यीसू ह सिमोन ला कहिस, “झन डर्रा; अब ले तेंह मनखेमन ला पकड़े करबे।” <verse number="11" style="v"/>ओमन डोंगामन ला पानी के तीर म लानिन अऊ जम्मो कुछू ला छोंड़के यीसू के पाछू हो लीन।</para>
  <para style="s1">एक कोढ़ी मनखे</para>
  <para style="r">(<ref loc="MAT 8:1-4">मत्ती 8:1-4</ref>; <ref loc="MRK 1:40-45">मरकुस 1:40-45</ref>)</para>
  <para style="p">
    <verse number="12" style="v"/>जब यीसू ह एक नगर म रिहिस, त उहां कोढ़ ले भरे एक मनखे आईस। जब ओह यीसू ला देखिस, त मुहूं के भार भुइयां म गिरके ओकर ले बिनती करिस, “हे परभू, यदि तेंह चाहस, त मोला सुध कर सकथस।”</para>
  <para style="p">
    <verse number="13" style="v"/>यीसू ह अपन हांथ ला लमाके ओ मनखे ला छुईस अऊ कहिस, “मेंह चाहत हंव कि तेंह सुध हो जा।” अऊ तुरते ओकर कोढ़ ह गायब हो गीस।</para>
  <para style="p">
    <verse number="14" style="v"/>तब यीसू ह ओला हुकूम दीस, “ए बात कोनो ला झन बताबे, पर जा अऊ अपन-आप ला पुरोहित ला देखा अऊ सुध होय के बारे म मूसा ह जइसने हुकूम दे हवय, वइसने बलिदान चघा, ताकि मनखेमन जान लेवंय कि तेंह बने हो गे हवस।”</para>
  <para style="p">
    <verse number="15" style="v"/>यीसू के बारे म अऊ खबर फइल गीस, अऊ मनखेमन के भीड़ यीसू के बात सुने बर अऊ अपन बेमारी ले बने होय बर आय लगिन। <verse number="16" style="v"/>पर यीसू ह अक्सर सुनसान जगह म जावय अऊ पराथना करय।</para>
  <para style="s1">यीसू ह लकवा के मारे मनखे ला बने करथे</para>
  <para style="r">(<ref loc="MAT 9:1-8">मत्ती 9:1-8</ref>; <ref loc="MRK 2:1-12">मरकुस 2:1-12</ref>)</para>
  <para style="p">
    <verse number="17" style="v"/>एक दिन जब यीसू ह उपदेस देवत रहय, त फरीसीमन अऊ कानून के गुरूमन उहां बईठे रहंय, जऊन मन गलील अऊ यहूदिया प्रदेस के जम्मो गांव ले, अऊ यरूसलेम ले आय रहंय। अऊ परभू के सामरथ बेमरहामन ला बने करे बर यीसू के संग रहय। <verse number="18" style="v"/>कुछू मनखेमन लकवा के मारे एक मनखे ला खटिया म उठाके लानिन। ओमन ओला घर के भीतर ले जाय के कोसिस करिन ताकि ओला यीसू के आघू म रख सकंय। <verse number="19" style="v"/>जब ओमन भीड़ के मारे ओला भीतर नइं ले जा सकिन, तब ओमन छानी के ऊपर चघिन अऊ खपरा ला टारके ओमन ओला खटिया म, भीड़ के मांझा म, ठोका यीसू के आघू म उतारिन।</para>
  <para style="p">
    <verse number="20" style="v"/>जब यीसू ह ओमन के बिसवास ला देखिस, त ओह लकवा के मारे मनखे ला कहिस, “संगी, तोर पाप छेमा होईस।”</para>
  <para style="p">
    <verse number="21" style="v"/>फरीसीमन अऊ कानून के गुरूमन अपन-अपन मन म सोचे लगिन, “ए कोन मनखे ए जऊन ह परमेसर के निन्दा करथे? सिरिप परमेसर के छोंड़ अऊ कोन पाप ला छेमा कर सकथे?”</para>
  <para style="p">
    <verse number="22" style="v"/>यीसू ह ओमन के मन के बात ला जानत रिहिस। ओह ओमन ले पुछिस, “तुमन ए बात अपन मन म काबर सोचत हव? <verse number="23" style="v"/>का कहना सरल ए? ए कहना, ‘तोर पाप छेमा होईस’, कि ए कहना, ‘उठ अऊ चल फिर।’ <verse number="24" style="v"/>तुमन ए बात ला जान लेवव कि मनखे के बेटा ला ए धरती म पाप छेमा करे के अधिकार हवय।” ओह लकवा के मारे मनखे ला कहिस, “मेंह तोला कहत हंव, उठ अऊ अपन खटिया उठाके घर जा<note caller="+" style="f"><char style="fr" closed="false">5:24 </char><char style="ft" closed="false">यीसू ह अपन बर “मनखे के बेटा” नांव के उपयोग करथे अऊ एहीच नांव के उपयोग दानिएल अगमजानी घलो मसीह बर करे हवय (दानिएल 7:13)।</char></note>।” <verse number="25" style="v"/>तुरते ओह ओमन के आघू म उठिस अऊ जऊन खटिया म ओह पड़े रिहिस, ओला उठाईस अऊ परमेसर के इस्तुति करत अपन घर चल दीस। <verse number="26" style="v"/>तब ओ जम्मो झन चकित हो गीन अऊ परमेसर के महिमा करिन। ओमन म डर हमा गीस अऊ ओमन कहे लगिन, “हमन आज चमतकार होवत देखे हवन।”</para>
  <para style="s1">यीसू ह लेवी ला बलाथे</para>
  <para style="r">(<ref loc="MAT 9:9-13">मत्ती 9:9-13</ref>; <ref loc="MRK 2:13-17">मरकुस 2:13-17</ref>)</para>
  <para style="p">
    <verse number="27" style="v"/>एकर बाद, यीसू ह बाहिर निकरिस अऊ लेवी नांव के एक झन लगान लेवइया ला अपन नाका म बईठे देखिस। यीसू ह ओला कहिस, “मोर पाछू चले आ।” <verse number="28" style="v"/>लेवी ह उठिस अऊ जम्मो कुछू ला छोंड़के यीसू के पाछू हो लीस।</para>
  <para style="p">
    <verse number="29" style="v"/>तब लेवी ह यीसू बर अपन घर म एक बड़े भोज के आयोजन करिस, अऊ लगान लेवइया अऊ आने पहुनामन के एक बड़े भीड़ ह ओमन के संग म खावत रिहिस। <verse number="30" style="v"/>पर फरीसी अऊ कानून के गुरू मन यीसू के चेलामन ले ए कहिके सिकायत करन लगिन, “तुमन लगान लेवइया अऊ पापी मन संग काबर खाथव अऊ पीथव?”</para>
  <para style="p">
    <verse number="31" style="v"/>यीसू ह ओमन ला जबाब दीस, “भला-चंगा मनखेमन ला डाक्टर के जरूरत नइं होवय, पर बेमरहामन ला होथे। <verse number="32" style="v"/>मेंह धरमीमन ला नइं, पर पापीमन ला पछताप करे बर बलाय आय हवंव।”</para>
  <para style="s1">उपास के बारे म सवाल</para>
  <para style="r">(<ref loc="MAT 9:14-17">मत्ती 9:14-17</ref>; <ref loc="MRK 2:18-22">मरकुस 2:18-22</ref>)</para>
  <para style="p">
    <verse number="33" style="v"/>ओमन यीसू ले कहिन, “यूहन्ना बतिसमा देवइया के चेलामन अक्सर उपास रखथें अऊ पराथना करथें, अऊ अइसने फरीसीमन के चेलामन घलो करथें, पर तोर चेलामन खावत-पीयत रहिथंय।”</para>
  <para style="p">
    <verse number="34" style="v"/>यीसू ह जबाब दीस, “का तुमन बरातीमन ले, जब तक दुल्‍हा ह ओमन के संग हवय, उपास करा सकथव? <verse number="35" style="v"/>पर ओ समय आही, जब दुल्‍हा ह ओमन ले अलग करे जाही, तब ओमन ओ दिनमन म उपास करहीं।”</para>
  <para style="p">
    <verse number="36" style="v"/>यीसू ह ओमन ला ए पटं‍तर घलो सुनाईस, “कोनो मनखे नवां ओन्ढा ला चीरके ओकर खाप ला जुन्ना ओन्ढा म नइं सिलय। कहूं ओह अइसने करथे, त नवां ओन्ढा ह चीरा जाही अऊ नवां ओन्ढा के खाप जुन्ना ओन्ढा म नइं लगही। <verse number="37" style="v"/>अऊ कोनो मनखे अंगूर के नवां मंद ला चमड़ा के जुन्ना थैली म नइं भरय। कहूं ओह अइसने करथे, त नवां मंद ह ओ थैली ला चीर दिही, अऊ मंद ह ढर जाही अऊ थैली ह बरबाद हो जाही। <verse number="38" style="v"/>नवां मंद ला चमड़ा के नवां थैली म भरना चाही। <verse number="39" style="v"/>कोनो मनखे अंगूर के जुन्ना मंद पीये के बाद, नवां मंद पीये नइं चाहय। ओह कहिथे, ‘जुन्ना मंद ही बने हवय।’ ”</para>
  <chapter number="6" style="c"/>
  <para style="s1">बिसराम दिन के परभू</para>
  <para style="r">(<ref loc="MAT 12:1-8">मत्ती 12:1-8</ref>; <ref loc="MRK 2:23-28">मरकुस 2:23-28</ref>)</para>
  <para style="p">
    <verse number="1" style="v"/>बिसराम के दिन यीसू ह खेत म ले होके जावत रिहिस, अऊ ओकर चेलामन ह कुछू बाली ला टोरके ओला अपन हांथ म मिंज-मिंज के खावत जावत रिहिन। <verse number="2" style="v"/>तब कुछू फरीसीमन पुछिन, “तुमन अइसने काबर करत हवव, जऊन ला बिसराम के दिन म करना मना अय?”</para>
  <para style="p">
    <verse number="3" style="v"/>यीसू ह ओमन ला ए जबाब दीस, “का तुमन परमेसर के बचन म ए नइं पढ़े हवव कि दाऊद ह का करिस, जब ओला अऊ ओकर संगवारीमन ला भूख लगिस? <verse number="4" style="v"/>ओह परमेसर के घर म गीस, अऊ भेंट चघाय रोटी ला लेके खाईस, जऊन ला पुरोहितमन के छोंड़ आने मनखे के खाना कानून के बिरूद्ध रिहिस। अऊ ओह अपन संगवारीमन ला घलो ओ रोटी म ले कुछू खाय बर दीस।” <verse number="5" style="v"/>तब यीसू ह ओमन ला कहिस, “मनखे के बेटा ह बिसराम दिन के परभू अय।”</para>
  <para style="p">
    <verse number="6" style="v"/>एक आने बिसराम के दिन यीसू ह सभा घर म गीस अऊ उपदेस देवत रिहिस। उहां एक झन मनखे रिहिस जेकर जेवनी हांथ ह सूखा गे रहय। <verse number="7" style="v"/>फरीसी अऊ कानून के गुरू मन यीसू ऊपर दोस लगाय के बहाना खोजत रहंय, एकरसेति ओमन धियान लगाके देखत रहंय कि ओह सूखा हांथवाले मनखे ला बिसराम के दिन म बने करथे कि नइं। <verse number="8" style="v"/>पर यीसू ह ओमन के मन के बात ला जानत रिहिस अऊ ओह सूखा हांथवाले मनखे ला कहिस, “उठ अऊ जम्मो झन के आघू म ठाढ़ हो जा।” ओ मनखे ह उठिस अऊ उहां ठाढ़ हो गीस।</para>
  <para style="p">
    <verse number="9" style="v"/>तब यीसू ह ओमन ला कहिस, “मेंह तुमन ला पुछत हंव – बिसराम के दिन म का करना उचित ए – भलई करई या बुरई करई, जिनगी बचई या जिनगी नास करई?”</para>
  <para style="p">
    <verse number="10" style="v"/>यीसू ह चारों कोति ओ जम्मो झन ला देखिस अऊ तब ओ मनखे ला कहिस, “अपन हांथ ला बढ़ा।” ओह वइसने करिस, अऊ ओकर हांथ ह पूरा-पूरी ठीक हो गीस। <verse number="11" style="v"/>पर फरीसी अऊ कानून के गुरू मन बहुंत नराज होईन अऊ एक-दूसर के संग बिचार करन लगिन कि यीसू के संग का करे जावय।</para>
  <para style="s1">बारह प्रेरितमन</para>
  <para style="r">(<ref loc="MAT 10:1-4">मत्ती 10:1-4</ref>; <ref loc="MRK 3:13-19">मरकुस 3:13-19</ref>)</para>
  <para style="p">
    <verse number="12" style="v"/>एक दिन यीसू ह पहाड़ ऊपर पराथना करे बर गीस, अऊ परमेसर ले पराथना करत जम्मो रात बिताईस। <verse number="13" style="v"/>जब बिहान होईस, त ओह अपन चेलामन ला बलाईस अऊ ओम के बारह झन ला चुन लीस अऊ ओमन ला प्रेरित कहिस: <verse number="14" style="v"/>ओमन ए अंय – सिमोन (जेकर नांव यीसू ह पतरस रखिस), सिमोन के भाई अन्द्रियास, याकूब, यूहन्ना, फिलिप्पुस, बरतुलमै, <verse number="15" style="v"/>मत्ती, थोमा, हलफई के बेटा याकूब, सिमोन जऊन ला जेलोतेस कहे गीस, <verse number="16" style="v"/>याकूब के बेटा यहूदा, अऊ यहूदा इस्करियोती जऊन ह यीसू संग बिस‍वासघात करिस।</para>
  <para style="s1">आसिस अऊ सराप</para>
  <para style="r">(<ref loc="MAT 5:1-12">मत्ती 5:1-12</ref>)</para>
  <para style="p">
    <verse number="17" style="v"/>यीसू ह अपन चेलामन संग पहाड़ ले उतरिस अऊ एक समतल जगह म ठाढ़ हो गीस। उहां ओकर चेलामन के एक बड़े भीड़ रहय अऊ जम्मो यहूदिया प्रदेस, यरूसलेम सहर, अऊ सूर अऊ सैदा के समुंदर तीर ले बहुंत मनखे जुरे रिहिन। <verse number="18" style="v"/>ओमन यीसू के उपदेस ला सुने बर अऊ अपन बेमारीमन ले छुटकारा पाय बर आय रिहिन। अऊ परेत आतमा के सताय मनखेमन घलो बने हो गीन। <verse number="19" style="v"/>जम्मो मनखेमन यीसू ला छुए के कोसिस करत रिहिन, काबरकि ओकर ले सामरथ निकरत रिहिस अऊ ओ जम्मो ला बने करत रिहिस।</para>
  <para style="p">
    <verse number="20" style="v"/>अपन चेलामन कोति देखके यीसू ह कहिस,</para>
  <para style="q1">“धइन अव तुमन, जऊन मन गरीब अव,</para>
  <para style="q2">काबरकि परमेसर के राज तुम्‍हर ए।</para>
  <para style="q1">
    <verse number="21" style="v"/>धइन अव तुमन, जऊन मन अभी भूखा हवव, काबरकि तुमन ला संतोस करे जाही।</para>
  <para style="q2">धइन अव तुमन, जऊन मन अभी रोवत हव,</para>
  <para style="q3">काबरकि तुमन हंसहू।</para>
  <para style="q1">
    <verse number="22" style="v"/>धइन अव तुमन, जब मनखे के बेटा के कारन मनखेमन तुम्‍हर ले घिन करथें</para>
  <para style="q2">अऊ तुमन ला निकार देथें</para>
  <para style="q2">अऊ तुम्‍हर निन्दा करथें</para>
  <para style="q3">अऊ तुम्‍हर नांव ला खराप जानके काट देथें।</para>
  <para style="p">
    <verse number="23" style="v"/>ओ दिन खुसी मनावव अऊ आनंद के मारे कूदव, काबरकि तुम्‍हर बर स्‍वरग म एक बड़े इनाम रखे हवय। ओमन के पुरखामन अगमजानीमन के संग अइसनेच बरताव करे रिहिन।</para>
  <para style="q1">
    <verse number="24" style="v"/>पर हाय लगे तुमन ऊपर,</para>
  <para style="q2">जऊन मन धनवान अव,</para>
  <para style="q1">काबरकि तुमन अपन सुख भोग चुके हवव।</para>
  <para style="q1">
    <verse number="25" style="v"/>हाय लगे तुमन ऊपर,</para>
  <para style="q2">जऊन मन अभी भरपेट खावथव,</para>
  <para style="q1">काबरकि तुमन भूखा रहिहू।</para>
  <para style="q2">हाय लगे तुमन ऊपर, जऊन मन अभी हंसथव,</para>
  <para style="q3">काबरकि तुमन सोक मनाहू अऊ रोहू।</para>
  <para style="q1">
    <verse number="26" style="v"/>हाय लगे तुमन ऊपर, जब जम्मो मनखे तुम्‍हर बड़ई करथें,</para>
  <para style="q2">काबरकि ओमन के पुरखामन लबरा अगमजानीमन के संग अइसनेच करे रिहिन।”</para>
  <para style="s1">बईरीमन बर मया</para>
  <para style="r">(<ref loc="MAT 5:38-48">मत्ती 5:38-48</ref>; <ref loc="MAT 7:12">7:12</ref>)</para>
  <para style="p">
    <verse number="27" style="v"/>“पर मेंह तुमन ला जऊन मन मोर गोठ ला सुनत हव, ए कहत हंव: अपन बईरीमन ले मया करव; ओमन के भलई करव जऊन मन तुमन ले घिन करथें। <verse number="28" style="v"/>ओमन ला आसिस देवव, जऊन मन तुमन ला सराप देथें; ओमन बर पराथना करव, जऊन मन तुम्‍हर संग गलत बरताव करथें। <verse number="29" style="v"/>कहूं कोनो तुम्‍हर एक गाल म थपरा मारथे, त ओकर कोति दूसर गाल ला घलो कर देवव। कहूं कोनो तुम्‍हर ओढ़ना ला ले लेथे, त ओला तुम्‍हर कुरता लेय बर झन रोकव। <verse number="30" style="v"/>जऊन कोनो तुम्‍हर ले मांगथे, ओला देवव; अऊ कहूं कोनो तुम्‍हर चीज ला ले जावय, त ओला वापिस झन मांगव। <verse number="31" style="v"/>जइसने तुमन चाहथव कि मनखेमन तुम्‍हर संग करंय, वइसने तुमन घलो ओमन के संग करव।</para>
  <para style="p">
    <verse number="32" style="v"/>यदि तुमन ओमन ले मया करथव, जऊन मन तुम्‍हर ले मया करथें, त तुम्‍हर का बड़ई? काबरकि पापीमन घलो अपन ले मया करइयामन ले मया करथें। <verse number="33" style="v"/>अऊ यदि तुमन ओमन के भलई करथव, जऊन मन तुम्‍हर भलई करथें, त तुम्‍हर का बड़ई? काबरकि पापीमन घलो अइसने करथें। <verse number="34" style="v"/>अऊ यदि तुमन ओमन ला उधार देथव, जऊन मन ले तुमन वापिस पाय के आसा करथव, त तुम्‍हर का बड़ई? काबरकि पापीमन घलो पापीमन ला ए आसा म उधार देथें कि ओमन ला पूरा-पूरी वापिस मिलही। <verse number="35" style="v"/>पर अपन बईरीमन ले मया करव, ओमन के भलई करव, अऊ बिगर कुछू चीज वापिस पाय के आसा म ओमन ला उधार देवव। तभे तुमन ला बड़े इनाम मिलही, अऊ तुमन परम परधान परमेसर के बेटा होहू, काबरकि ओह गुन नइं चिनहइया अऊ दुस्‍ट मनखेमन ऊपर दया करथे। <verse number="36" style="v"/>दयालु बनव, जइसने तुम्‍हर स्वरगीय ददा ह दयालु ए।”</para>
  <para style="s1">आने ऊपर दोस झन लगावव</para>
  <para style="r">(<ref loc="MAT 7:1-4">मत्ती 7:1-4</ref>)</para>
  <para style="p">
    <verse number="37" style="v"/>“आने मन के नुक्‍ता-चीनी झन करव, त तुम्‍हर घलो नुक्‍ता-चीनी नइं करे जाही। आने मन ला दोसी झन ठहरावव, त तुमन ला घलो दोसी नइं ठहराय जाही। आने मन ला छेमा करव, त तुमन ला घलो छेमा करे जाही। <verse number="38" style="v"/>आने मन ला देवव, त तुमन ला घलो दिये जाही। बने ढंग ले नापके, दबा-दबाके, हला-हला के, अऊ उछरत तुम्‍हर कोरा म डारे जाही। काबरकि जऊन नाप ले तुमन आने मन बर नापथव, ओही नाप ले तुम्‍हर बर घलो नापे जाही।”</para>
  <para style="p">
    <verse number="39" style="v"/>यीसू ह ओमन ला ए पटं‍तर घलो कहिस, “का एक अंधरा ह दूसर अंधरा ला रसता देखा सकथे? का ओमन दूनों खंचवा म नइं गिर जाहीं? <verse number="40" style="v"/>चेला ह अपन गुरू ले बड़े नइं होवय, पर पूरा सिकछा पाय के बाद ओह अपन गुरू सहीं हो जाथे।</para>
  <para style="p">
    <verse number="41" style="v"/>तेंह काबर अपन भाई के आंखी के छोटे कचरा ला देखथस, जबकि तेंह अपन खुद के आंखी के बड़े कचरा ला धियान नइं देवस? <verse number="42" style="v"/>जब तेंह अपन खुद के आंखी के बड़े कचरा ला नइं देख सकत हस, त अपन भाई ले कइसने कह सकत हस, ‘ए भाई, लान, मेंह तोर आंखी के कचरा ला निकार देथंव?’ हे ढोंगी मनखे! पहिली अपन आंखी के बड़े कचरा ला निकार, तभे तेंह अपन भाई के आंखी के छोटे कचरा ला बने करके देखबे अऊ ओला निकार सकबे।</para>
  <para style="s1">रूख अऊ ओकर फर</para>
  <para style="r">(<ref loc="MAT 7:16-20">मत्ती 7:16-20</ref>)</para>
  <para style="p">
    <verse number="43" style="v"/>बने रूख म खराप फर नइं फरय, अऊ न ही खराप रूख म बने फर फरथे। <verse number="44" style="v"/>हर एक रूख ह ओकर फर ले पहिचाने जाथे। काबरकि मनखेमन कंटिली झाड़ीमन ले अंजीर के फर नइं टोरंय, अऊ न ही झरबेरी रूख ले अंगूर। <verse number="45" style="v"/>बने मनखे ह अपन दिल के बने भंडार ले बने बात ला निकारथे, अऊ खराप मनखे ह अपन दिल के खराप भंडार ले खराप बात ला निकारथे। काबरकि जऊन बात ले ओकर दिल भरे रहिथे, ओहीच ला अपन मुहूं ले गोठियाथे।</para>
  <para style="s1">बुद्धिमान अऊ मुरुख मनखे के पहिचान</para>
  <para style="r">(<ref loc="MAT 7:24-27">मत्ती 7:24-27</ref>)</para>
  <para style="p">
    <verse number="46" style="v"/>जब तुमन मोर कहे ला नइं मानव, त मोला काबर ‘हे परभू, हे परभू’ कहिथव? <verse number="47" style="v"/>जऊन ह मोर करा आथे, अऊ मोर गोठमन ला सुनथे अऊ ओला मानथे – मेंह तुमन ला बतावत हंव कि ओह काकर सहीं अय। <verse number="48" style="v"/>ओह ओ घर बनइया मनखे सहीं अय, जऊन ह भुइयां ला गहिरा कोड़िस अऊ चट्टान ऊपर नींव डारिस। जब बाढ़ (पुरा) आईस अऊ पानी ओ घर ले टकराईस, पर ओला हलाय नइं सकिस, काबरकि ओ घर ह मजबूत बने रिहिस। <verse number="49" style="v"/>पर जऊन ह मोर गोठ ला सुनथे अऊ ओला नइं मानय, ओह ओ मनखे के सहीं अय, जऊन ह भुइयां म बिगर नींव डारे घर बनाईस, अऊ जब बाढ़ के पानी ओ घर ले टकराईस, त ओह गिरके बरबाद हो गीस।”</para>
  <chapter number="7" style="c"/>
  <para style="s1">सेना के अधिकारी के बिसवास</para>
  <para style="r">(<ref loc="MAT 8:5-13">मत्ती 8:5-13</ref>)</para>
  <para style="p">
    <verse number="1" style="v"/>जब यीसू ह मनखेमन ला ए जम्मो बात कह चुकिस, तब ओह कफरनहूम सहर म गीस। <verse number="2" style="v"/>उहां सेना के अधिकारी के एक सेवक ह बेमारी ले मरइयाच रहय। ओ सेवक ला सेना के अधिकारी ह बहुंत मया करय। <verse number="3" style="v"/>सेना के अधिकारी ह यीसू के बारे म सुनिस अऊ यहूदीमन के कुछू अगुवामन ला ओकर करा ए बिनती के संग पठोईस कि ओह आके ओकर सेवक ला बेमारी ले चंगा करय। <verse number="4" style="v"/>जब ओमन यीसू करा आईन, त बहुंत बिनती करके ओकर ले कहिन, “ओ अधिकारी ह एकर काबिल अय कि तेंह ओकर बर एला कर, <verse number="5" style="v"/>काबरकि ओह हमर यहूदी मनखेमन ले मया करथे अऊ हमर सभा घर ला बनवाय हवय।”</para>
  <para style="p">
    <verse number="6" style="v"/>एकरसेति यीसू ह ओमन के संग गीस। पर जब यीसू ह ओकर घर के लकठा म हबरेच रिहिस, तभे सेना के अधिकारी ह अपन संगवारीमन के हांथ म ओकर करा ए खबर पठोईस, “हे परभू, अपन-आप ला तकलीफ झन दे, काबरकि मेंह एकर काबिल नो हंव कि तेंह मोर घर म आ। <verse number="7" style="v"/>एकरे कारन मेंह अपन-आप ला ए काबिल नइं समझेंव कि तोर करा आवंव। पर सिरिप अपन मुहूं ले कहि दे, त मोर सेवक ह चंगा हो जाही। <verse number="8" style="v"/>काबरकि मेंह खुद हाकिम के अधीन म हवंव अऊ सैनिकमन मोर अधीन म हवंय। मेंह एक झन ला कहिथंव, ‘जा’, त ओह जाथे अऊ दूसर ला कहिथंव, ‘आ’, त ओह आथे। मेंह अपन सेवक ला कहिथंव, ‘एला कर, त ओला करथे।’ ”</para>
  <para style="p">
    <verse number="9" style="v"/>जब यीसू ह ए बात ला सुनिस, त ओह अचम्भो करिस, अऊ अपन पाछू-पाछू आवत भीड़ कोति मुहूं करके कहिस, “मेंह तुमन ला कहत हंव, इसरायल म घलो मेंह अइसने बड़े बिसवास नइं पाएंव।” <verse number="10" style="v"/>तब जऊन मनखेमन ला पठोय गे रिहिस, ओमन घर लहुंटिन अऊ देखिन कि सेवक ह बने हो गे रहय।</para>
  <para style="s1">यीसू ह बिधवा के मरे बेटा ला जियाथे</para>
  <para style="p">
    <verse number="11" style="v"/>एकर बाद, यीसू ह नाइन नांव के एक सहर म गीस, अऊ ओकर संग ओकर चेलामन अऊ एक बड़े भीड़ घलो गीस। <verse number="12" style="v"/>जब यीसू ह सहर म जाय के दुवारी करा हबरिस, त देखिस कि मनखेमन एक मुरदा ला बाहिर ले जावत रहंय। ओह अपन दाई के एके झन बेटा रिहिस, अऊ ओकर दाई ह बिधवा रिहिस। सहर के मनखेमन के एक बड़े भीड़ ओ बिधवा के संग रिहिस। <verse number="13" style="v"/>जब परभू ह ओला देखिस, त ओला ओकर ऊपर अब्‍बड़ दया आईस अऊ ओह ओला कहिस, “झन रो।”</para>
  <para style="p">
    <verse number="14" style="v"/>तब यीसू ह आके अरथी ला छुईस, अऊ अरथी ला कंधा देवइयामन ठाढ़ हो गीन। यीसू ह कहिस, “हे जवान! मेंह तोला कहत हंव, उठ।” <verse number="15" style="v"/>मरे मनखे ह उठ बईठिस अऊ गोठियाय लगिस, अऊ यीसू ह ओला ओकर दाई ला दे दीस।</para>
  <para style="p">
    <verse number="16" style="v"/>ओ जम्मो झन ऊपर डर छा गे, अऊ ओमन परमेसर के महिमा करके कहिन, “हमर बीच म एक महान अगमजानी ह परगट होय हवय। परमेसर ह अपन मनखेमन के मदद करे बर आय हवय।” <verse number="17" style="v"/>यीसू के बारे म ए समाचार जम्मो यहूदिया प्रदेस अऊ आस-पास के इलाका म फइल गीस।</para>
  <para style="s1">यीसू अऊ यूहन्ना बतिसमा देवइया</para>
  <para style="r">(<ref loc="MAT 11:2-19">मत्ती 11:2-19</ref>)</para>
  <para style="p">
    <verse number="18" style="v"/>यूहन्ना बतिसमा देवइया के चेलामन ओला ए जम्मो बात बताईन। <verse number="19" style="v"/>तब यूहन्ना बतिसमा देवइया अपन चेलामन के दू झन ला बलाईस अऊ ओमन ला परभू करा ए पुछे बर पठोईस, “का तेंह ओही अस, जऊन ह अवइया रिहिस या फेर हमन कोनो आने के बाट जोहन?”</para>
  <para style="p">
    <verse number="20" style="v"/>जब ओ मनखेमन यीसू करा आईन, त ओमन कहिन, “यूहन्ना बतिसमा देवइया ह हमन ला तोर करा ए पुछे बर पठोय हवय, ‘का तेंह ओही अस, जऊन ह अवइया रिहिस या फेर हमन कोनो आने के बाट जोहन?’ ”</para>
  <para style="p">
    <verse number="21" style="v"/>ओही बेरा यीसू ह बहुंत मनखेमन ला बेमारी, पीरा अऊ परेत आतमामन ले बने करिस अऊ कतको अंधरामन ला आंखी दीस। <verse number="22" style="v"/>तब यीसू ह यूहन्ना के मनखेमन ला कहिस, “जऊन कुछू तुमन देखे अऊ सुने हवव, जाके यूहन्ना ला बतावव। अंधरामन देखथें, खोरवामन चलथें, कोढ़ीमन ठीक हो जाथें, भैंरामन सुनथें, मुरदामन जीयाय जाथें, अऊ गरीब मनखेमन ला सुघर संदेस के परचार करे जाथे। <verse number="23" style="v"/>धइन ए ओ, जेकर बिसवास ह मोर ऊपर बने रहिथे।”</para>
  <para style="p">
    <verse number="24" style="v"/>यूहन्ना के संदेसियामन के जाय के बाद, यीसू ह मनखेमन ला यूहन्ना के बारे म बताय लगिस, “जब तुमन निरजन प्रदेस म यूहन्ना करा गे रहेव, त का देखे बर गे रहेव? का हवा म डोलत एक बड़े घांस के पौधा ला? <verse number="25" style="v"/>यदि नइं, त फेर तुमन का देखे बर गे रहेव? का सुघर कपड़ा पहिरे एक मनखे ला? देखव, जऊन मन महंगा कपड़ा पहिरथें अऊ भोग-बिलास म जिनगी बिताथें, ओमन महल म रहिथें। <verse number="26" style="v"/>पर तुमन का देखे बर गे रहेव? एक अगमजानी ला? हव! मेंह तुमन ला कहत हंव – तुमन एक अगमजानी ले घलो बड़े मनखे ला देखेव। <verse number="27" style="v"/>एह ओ अय, जेकर बारे म परमेसर के बचन म लिखे हवय:</para>
  <para style="q1">‘देख, मेंह अपन संदेसिया ला तोर आघू पठोवत हंव,</para>
  <para style="q2">जऊन ह तोर आघू तोर रसता तियार करही।’<note caller="+" style="f"><char style="fr" closed="false">7:27 </char><char style="ft" closed="false">मलाकी 3:1</char></note></para>
  <para style="m">
    <verse number="28" style="v"/>मेंह तुमन ला बतावत हंव, जऊन मन माईलोगनमन ले जनमे हवंय, ओमन म यूहन्ना ले बड़े कोनो नो हंय; पर जऊन ह परमेसर के राज म सबले छोटे अय, ओह यूहन्ना ले घलो बड़े अय।”</para>
  <para style="p">
    <verse number="29" style="v"/>(जम्मो मनखेमन, इहां तक कि लगान लेवइयामन घलो जब यीसू के बात ला सुनिन, त ओमन यूहन्ना ले बतिसमा लेके परमेसर के रसता ला सही मान लीन। <verse number="30" style="v"/>पर फरीसी अऊ कानून के जानकारमन परमेसर के मनसा ला अपन बर स्वीकार नइं करिन, काबरकि ओमन यूहन्ना के बतिसमा नइं लीन।)</para>
  <para style="p">
    <verse number="31" style="v"/>यीसू ह फेर कहिस, “तब मेंह ए पीढ़ी के मनखेमन के तुलना काकर ले करंव? एमन काकर सहीं अंय? <verse number="32" style="v"/>एमन ओ लइकामन सहीं अंय, जऊन मन हाट-बजार म बईठके एक-दूसर ला कहिथें,</para>
  <para style="q1">‘हमन तुम्‍हर बर बांसुरी बजाएन,</para>
  <para style="q2">अऊ तुमन नइं नाचेव;</para>
  <para style="q1">हमन बिलाप करेन,</para>
  <para style="q2">अऊ तुमन नइं रोएव।’</para>
  <para style="m">
    <verse number="33" style="v"/>यूहन्ना बतिसमा देवइया ह आईस, जऊन ह न रोटी खाथे अऊ न ही मंद पीथे, अऊ तुमन कहिथव, ‘ओम परेत आतमा हवय।’ <verse number="34" style="v"/>मनखे के बेटा ह आईस, जऊन ह खाथे अऊ पीथे, अऊ तुमन कहिथव, ‘देखव, ओह पेटहा अऊ पियक्‍कड़ अय, अऊ लगान लेवइया अऊ पापी मन के संगवारी अय।’ <verse number="35" style="v"/>पर परमेसर के बुद्धि ह ओकर जम्मो लइकामन के दुवारा सही ठहराय गे हवय।”</para>
  <para style="s1">एक पापिन माईलोगन के दुवारा यीसू के अभिसेक</para>
  <para style="p">
    <verse number="36" style="v"/>एक फरीसी मनखे यीसू ला अपन संग खाना खाय बर बलाईस। यीसू ह ओ फरीसी के घर म गीस अऊ खाना खाय बर बईठिस। <verse number="37" style="v"/>ओ सहर के एक माईलोगन ला, जऊन ह पापमय जिनगी बिताय रिहिस, ए पता चलिस कि यीसू ह ओ फरीसी के घर म खाना खावत हे, त ओह एक संगमरमर के बरतन म इतर तेल लेके आईस, <verse number="38" style="v"/>अऊ ओह यीसू के पाछू ओकर गोड़ करा रोवत ठाढ़ हो गीस अऊ अपन आंसू ले ओकर गोड़मन ला भिगोय लगिस अऊ ओह अपन मुड़ के चुंदी ले ओमन ला पोंछिस अऊ ओकर गोड़मन ला चूमिस अऊ ओम इतर तेल ला ढारिस।</para>
  <para style="p">
    <verse number="39" style="v"/>एला देखके, ओ फरीसी जऊन ह यीसू ला खाय बर बलाय रिहिस, अपन मन म कहिस, “कहूं ए मनखे ह अगमजानी होतिस, त जान लेतिस कि ओला कोन छुवत हवय अऊ ओह का किसम के माईलोगन ए। ओह तो एक पापिन अय।”</para>
  <para style="p">
    <verse number="40" style="v"/>तब यीसू ह ओला जबाब देवत कहिस, “हे सिमोन, मोला तोर ले कुछू कहना हे।”</para>
  <para style="p">ओह कहिस, “हे गुरू, कह।”</para>
  <para style="p">
    <verse number="41" style="v"/>यीसू ह कहिस, “दू झन मनखे एक महाजन के कर्जा लगत रिहिन। एक झन ओकर पांच सौ दीनार लगत रिहिस अऊ दूसर झन पचास दीनार<note caller="+" style="f"><char style="fr" closed="false">7:41 </char><char style="ft" closed="false">एक दीनार ह एक चांदी के सिक्‍का रहय अऊ एकर कीमत एक दिन के बनी के बरोबर होवय।</char></note>। <verse number="42" style="v"/>ओ दूनों म के काकरो करा कर्जा पटाय बर पईसा नइं रिहिस, त महाजन ह ओ दूनों के कर्जा ला माफ कर दीस। तब ओ दूनों म ले कोन ह महाजन ले जादा मया करही?”</para>
  <para style="p">
    <verse number="43" style="v"/>सिमोन ह जबाब दीस, “मोर समझ म ओह, जेकर जादा कर्जा माफ करे गीस।”</para>
  <para style="p">यीसू ह कहिस, “तेंह सही कहय।”</para>
  <para style="p">
    <verse number="44" style="v"/>तब यीसू ह ओ माईलोगन कोति अपन मुहूं ला करके सिमोन ला कहिस, “का तेंह ए माईलोगन ला देखत हस? मेंह तोर घर म आएंव, अऊ तेंह मोर गोड़ धोय बर पानी नइं देय, पर ए माईलोगन ह अपन आंसू ले मोर गोड़मन ला भिगोईस अऊ अपन चुंदी ले ओमन ला पोंछिस। <verse number="45" style="v"/>तेंह मोला नइं चूमे, पर जब ले मेंह इहां आय हवंव, तब ले एह मोर गोड़ ला चूमत हवय। <verse number="46" style="v"/>तेंह मोर मुड़ म चुपरे बर कोनो तेल नइं देय, पर एह मोर गोड़मन म इतर तेल चुपरे हवय। <verse number="47" style="v"/>एकरसेति मेंह तोला कहत हंव, ओकर बहुंत पाप छेमा करे गे हवय; ए बात ह ओकर बहुंत मया ले साबित होवत हे। पर जेकर थोरकन छेमा करे गीस, ओह थोरकन मया करथे।”</para>
  <para style="p">
    <verse number="48" style="v"/>तब यीसू ह ओ माईलोगन ले कहिस, “तोर पाप छेमा हो गीस।”</para>
  <para style="p">
    <verse number="49" style="v"/>तब जऊन मन यीसू के संग खाय बर बईठे रिहिन, ओमन अपन बीच म कहे लगिन, “एह कोन ए, जऊन ह पाप ला घलो छेमा करथे।”</para>
  <para style="p">
    <verse number="50" style="v"/>यीसू ह ओ माईलोगन ले कहिस, “तोर बिसवास ह तोर उद्धार करे हवय, सांति म जा।”</para>
  <chapter number="8" style="c"/>
  <para style="s1">बीज बोवइया के पटं‍तर</para>
  <para style="r">(<ref loc="MAT 13:1-9">मत्ती 13:1-9</ref>; <ref loc="MRK 4:1-9">मरकुस 4:1-9</ref>)</para>
  <para style="p">
    <verse number="1" style="v"/>एकर बाद यीसू ह सहर-सहर अऊ गांव-गंवई मन म जाके परमेसर के राज के सुघर संदेस के परचार करिस। <verse number="2" style="v"/>ओकर बारह चेलामन ओकर संग रिहिन, अऊ कुछू माईलोगनमन घलो जऊन मन ला परेत आतमा अऊ बेमारीमन ले ठीक करे गे रिहिस, ओकर संग रिहिन। ओमन ए रिहिन: मरियम जऊन ला मगदलिनी कहे जावय – जेम ले सात ठन परेत आतमा निकारे गे रिहिस; <verse number="3" style="v"/>हेरोदेस के घर के देख-रेख करइया खोजा के घरवाली – योअन्ना, सूसन्ना अऊ बहुंत आने माईलोगनमन। ए माईलोगनमन अपन साधन ले यीसू अऊ ओकर चेलामन के मदद करत रिहिन।</para>
  <para style="p">
    <verse number="4" style="v"/>जब एक बड़े भीड़ ह जूरत रिहिस अऊ आने सहर ले मनखेमन यीसू करा आवत रिहिन, तब ओह ए पटं‍तर कहिस: <verse number="5" style="v"/>“एक किसान ह अपन बीजा बोय बर गीस। जब ओह बोवत रिहिस, त कुछू बीजामन डहार के तीर म गिरिन; ओमन गोड़ खाल्‍हे कुचरे गीन, अऊ अकास के चिरईमन ओला खा डारिन। <verse number="6" style="v"/>कुछू बीजामन पथर्री भुइयां ऊपर गिरिन अऊ ओमन जामिन, पर ओमन पानी के नमी नइं मिले के कारन सूख गीन। <verse number="7" style="v"/>कुछू बीजामन कंटिली झाड़ीमन के बीच म गिरिन, अऊ ओ कंटिला पौधामन संगे-संग बढ़के ओमन ला दबा दीन। <verse number="8" style="v"/>अऊ कुछू बीजामन बने भुइयां म गिरिन। ओमन बाढ़िन अऊ जतेक बोय गे रिहिस ओकर ले सौ गुना जादा फसल लाईन।”</para>
  <para style="p">ए कहे के बाद यीसू ह नरियाके कहिस, “जेकर सुने के कान हवय, ओह सुनय।”</para>
  <para style="p">
    <verse number="9" style="v"/>ओकर चेलामन ओकर ले पुछिन, “ए पटं‍तर के का मतलब होथे?” <verse number="10" style="v"/>ओह कहिस, “तुमन ला परमेसर के राज के भेद के गियान दिये गे हवय, पर आने मन ले मेंह पटं‍तर म गोठियाथंव, ताकि,</para>
  <para style="q1">‘देखत ले घलो, ओमन झन देख सकंय;</para>
  <para style="q2">अऊ सुनत ले घलो, ओमन झन समझ सकंय।’<note caller="+" style="f"><char style="fr" closed="false">8:10 </char><char style="ft" closed="false">यसायाह 6:9</char></note></para>
  <para style="p">
    <verse number="11" style="v"/>पटं‍तर के ए मतलब अय: बीजा ह परमेसर के बचन ए। <verse number="12" style="v"/>डहार के तीर म गिरे बीजा ह ओमन अंय, जऊन मन बचन ला सुनथें; पर सैतान ह आथे, अऊ ओमन के हिरदय ले बचन ला ले जाथे, ताकि ओमन बिसवास नइं कर सकंय अऊ ओमन के उद्धार नइं होवय। <verse number="13" style="v"/>पथर्री भुइयां के ऊपर गिरे बीजा ह ओमन अंय, जऊन मन बचन ला आनंद सहित गरहन करथें जब ओमन एला सुनथें, पर ओमन म जरी नइं रहय। ओमन कुछू समय बर बिसवास करथें, पर परखे जाय के समय म ओमन गिर जाथें। <verse number="14" style="v"/>ओ बीजा जऊन ह कंटिली झाड़ीमन के बीच म गिरिस, ओह ओमन अंय, जऊन मन बचन ला सुनथें, पर आघू चलके ओमन ए जिनगी के चिंता, धन अऊ भोग-बिलास म फंस जाथें, अऊ ओमन परिपक्व नइं होवंय। <verse number="15" style="v"/>पर ओ बीजा जऊन ह बने भुइयां म गिरिस, ओह ओमन अंय, जऊन मन बचन ला सुनथें, अऊ एला सच्‍चा अऊ बने हिरदय म रखथें, अऊ धीरता से फर लाथें।</para>
  <para style="s1">दीया के पटं‍तर</para>
  <para style="r">(<ref loc="MRK 4:21-25">मरकुस 4:21-25</ref>)</para>
  <para style="p">
    <verse number="16" style="v"/>कोनो मनखे दीया ला बारके ओला बड़े कटोरा म नइं ढांपय या खटिया के खाल्‍हे म नइं मढ़ाय। पर ओह दीया ला दीवट ऊपर रखथे, ताकि जऊन मन भीतर आवंय, ओमन अंजोर ला देखंय। <verse number="17" style="v"/>काबरकि कोनो घलो चीज छुपे नइं ए, जऊन ह परगट करे नइं जाही, अऊ कोनो घलो चीज गुपत म नइं ए, जेकर खुलासा करे नइं जाही। <verse number="18" style="v"/>एकरसेति, सचेत रहव कि तुमन कइसने सुनथव। जेकर करा हवय, ओला अऊ दिये जाही; अऊ जेकर करा नइं ए, ओकर ले ओला घलो ले लिये जाही, जऊन ला ओह अपन समझथे।”</para>
  <para style="s1">यीसू के दाई अऊ भाईमन</para>
  <para style="r">(<ref loc="MAT 12:46-50">मत्ती 12:46-50</ref>; <ref loc="MRK 3:31-35">मरकुस 3:31-35</ref>)</para>
  <para style="p">
    <verse number="19" style="v"/>यीसू के दाई अऊ भाईमन ओला देखे बर आईन, पर भीड़ के मारे ओमन ओकर करा नइं जा सकिन। <verse number="20" style="v"/>एक झन यीसू ला कहिस, “तोर दाई अऊ भाईमन बाहिर ठाढ़े हवंय, अऊ तोला देखे बर चाहथें।”</para>
  <para style="p">
    <verse number="21" style="v"/>यीसू ह ओ जम्मो झन ला कहिस, “मोर दाई अऊ भाई ओमन अंय, जऊन मन परमेसर के बचन ला सुनथें अऊ ओला मानथें।”</para>
  <para style="s1">यीसू ह आंधी ला सांत करथे</para>
  <para style="r">(<ref loc="MAT 8:23-27">मत्ती 8:23-27</ref>; <ref loc="MRK 4:35-41">मरकुस 4:35-41</ref>)</para>
  <para style="p">
    <verse number="22" style="v"/>एक दिन यीसू ह अपन चेलामन संग एक ठन डोंगा म चघिस अऊ ओमन ला कहिस, “आवव, झील के ओ पार चली।” तब ओमन डोंगा ला खोल दीन। <verse number="23" style="v"/>जब ओमन डोंगा ला खेवत रिहिन, त यीसू ह सुत भुलाईस। तब झील के ऊपर एक आंधी चलिस, अऊ डोंगा ह पानी ले भरे लगिस, अऊ ओमन बड़े जोखिम म पड़ गीन।</para>
  <para style="p">
    <verse number="24" style="v"/>चेलामन यीसू करा गीन अऊ ओला ए कहिके उठाईन, “मालिक, मालिक, हमन पानी म बुड़इया हवन।”</para>
  <para style="p">यीसू ह उठिस, अऊ आंधी अऊ उफनत पानी ला दबकारिस। ओमन थम गीन अऊ जम्मो ह सांत हो गीस। <verse number="25" style="v"/>तब यीसू ह अपन चेलामन ले कहिस, “तुम्‍हर बिसवास ह कहां हवय?”</para>
  <para style="p">ओमन म डर हमा गे अऊ अचम्भो करके एक-दूसर ला कहिन, “एह कोन ए? एह आंधी अऊ पानी ला घलो हुकूम देथे अऊ ओमन एकर बात ला मानथें।”</para>
  <para style="s1">यीसू ह परेत आतमा के धरे एक मनखे ला बने करथे</para>
  <para style="r">(<ref loc="MAT 8:28-34">मत्ती 8:28-34</ref>; <ref loc="MRK 5:1-20">मरकुस 5:1-20</ref>)</para>
  <para style="p">
    <verse number="26" style="v"/>ओमन डोंगा ला खेवत गिरासेनीमन के इलाका म हबरिन, जऊन ह झील के ओ पार, गलील के उल्टा दिग म हवय। <verse number="27" style="v"/>जब यीसू ह तीर म उतरिस, त ओला ओ सहर के एक मनखे मिलिस, जऊन म परेत आतमामन रिहिन। ओ मनखे ह कतको दिन ले कपड़ा नइं पहिरत रिहिस अऊ न ही घर म रहत रिहिस, पर ओह कबरमन म रहत रहय। <verse number="28" style="v"/>जब ओह यीसू ला देखिस, त नरियाईस अऊ यीसू के गोड़ खाल्‍हे गिरिस, अऊ अब्‍बड़ चिचियाके कहिस, “हे यीसू, परम परधान परमेसर के बेटा! तेंह मोला का करे चाहथस? मेंह तोर ले बिनती करत हंव कि मोला दुःख झन दे।” <verse number="29" style="v"/>काबरकि यीसू ह परेत आतमा ला ओ मनखे म ले बाहिर निकरे के हुकूम देय रिहिस। कतको बार ले परेत आतमा ह ओला पटके रिहिस, अऊ ओकर हांथ अऊ गोड़ मन ह संकली म बंधाय रिहिन अऊ ओह निगरानी म रहय, पर ओह संकलीमन ला टोर देवत रहय अऊ परेत आतमा के दुवारा ओह निरजन जगह म भगाय गे रहय।</para>
  <para style="p">
    <verse number="30" style="v"/>यीसू ह ओकर ले पुछिस, “तोर का नांव ए?”</para>
  <para style="p">ओह कहिस, “एक बड़े सेना,” काबरकि बहुंत परेत आतमामन ओम हमाय रहंय। <verse number="31" style="v"/>ओ परेत आतमामन यीसू ले बिनती करिन कि ओह ओमन ला अथाह कुन्‍ड म जाय के हुकूम झन देवय<note caller="+" style="f"><char style="fr" closed="false">8:31 </char><char style="ft" closed="false">अथाह कुन्‍ड ओ जगह अय, जिहां परेत आतमामन ला सजा दिये जाही।</char></note>।</para>
  <para style="p">
    <verse number="32" style="v"/>उहां पठार कोति सुरामन के एक बड़े खेरखा ह चरत रहय। परेत आतमामन यीसू ले बिनती करिन कि ओह ओमन ला सुरामन म जावन दे अऊ ओह ओमन ला जावन दीस। <verse number="33" style="v"/>तब परेत आतमामन ओ मनखे ले बाहिर निकरिन, अऊ सुरामन म हमा गीन, अऊ जम्मो सुरामन के खेरखा ह तीर म निकरे पथरा अंग ले झील म कूदिस अऊ बुड़ मरिस।</para>
  <para style="p">
    <verse number="34" style="v"/>जब सुरा चरइयामन ए घटना ला देखिन, त ओमन भाग गीन, अऊ सहर अऊ गांव-गंवई म एकर बारे म बताईन। <verse number="35" style="v"/>तब जऊन कुछू होय रिहिस, ओला देखे बर मनखेमन बाहिर निकरिन। जब ओमन यीसू करा आईन, त ओमन ओ मनखे ला जऊन म ले परेत आतमामन निकरे रिहिन, यीसू के गोड़ करा बईठे देखिन। ओह कपड़ा पहिरे रहय अऊ अपन सही दिमाग म रहय; अऊ ओमन डर्रा गीन। <verse number="36" style="v"/>जऊन मन ए जम्मो ला अपन आंखी ले देखे रिहिन, ओमन मनखेमन ला बताईन कि परेत आतमा के धरे मनखे ह कइसने चंगा होईस। <verse number="37" style="v"/>तब गिरासेनी इलाका के जम्मो मनखेमन यीसू ला कहिन कि ओह उहां ले चले जावय, काबरकि ओमन बहुंत डर्रा गे रिहिन। एकरसेति ओह डोंगा में चघिस अऊ चले गीस।</para>
  <para style="p">
    <verse number="38" style="v"/>जऊन मनखे ले परेत आतमामन निकरे रिहिन, ओह यीसू ले बिनती करिस, “मोला तोर संग जावन दे।” पर यीसू ह ओला ए कहिके बिदा करिस, <verse number="39" style="v"/>“अपन घर ला लहुंट जा, अऊ मनखेमन ला बता कि परमेसर ह तोर बर कतेक बड़े काम करे हवय।” ओ मनखे ह चले गीस अऊ जम्मो सहर म बताईस कि यीसू ह ओकर बर कतेक बड़े काम करिस।</para>
  <para style="s1">एक मरे टूरी अऊ एक बेमार माईलोगन</para>
  <para style="r">(<ref loc="MAT 9:18-26">मत्ती 9:18-26</ref>; <ref loc="MRK 5:21-43">मरकुस 5:21-43</ref>)</para>
  <para style="p">
    <verse number="40" style="v"/>जब यीसू ह झील के ओ पार वापिस लहुंटिस, त मनखेमन के एक भीड़ ह ओकर सुवागत करिस, काबरकि ओ जम्मो झन ओकर बाट जोहत रिहिन। <verse number="41" style="v"/>तभे, याईर नांव के एक मनखे, जऊन ह सभा घर के एक अधिकारी रिहिस, आईस अऊ यीसू के गोड़ खाल्‍हे गिरके बिनती करिस कि यीसू ह ओकर घर म आवय, <verse number="42" style="v"/>काबरकि ओकर बारह बछर के एके झन बेटी ह मरइया रिहिस।</para>
  <para style="p">जब यीसू ह जावत रिहिस, त ओह भीड़ के मारे दबे जावत रहय। <verse number="43" style="v"/>अऊ उहां एक झन माईलोगन रहय, जऊन ला बारह बछर ले लहू बहे के बेमारी रिहिस, पर ओला कोनो बने नइं कर सके रिहिन। <verse number="44" style="v"/>ओह यीसू के पाछू ले आईस अऊ ओकर कपड़ा के छोर ला छुईस, अऊ तुरते ओकर लहू बहई बंद हो गीस।</para>
  <para style="p">
    <verse number="45" style="v"/>यीसू ह पुछिस, “मोला कोन ह छुईस?” जब ओ जम्मो झन इनकार करिन, तब पतरस ह कहिस, “हे मालिक, मनखेमन तोर चारों कोति हवंय अऊ तोर ऊपर गिरे पड़त हवंय।”</para>
  <para style="p">
    <verse number="46" style="v"/>पर यीसू ह कहिस, “कोनो मोला छुए हवय, काबरकि मेंह जानत हंव कि मोर म ले सामरथ निकरे हवय।”</para>
  <para style="p">
    <verse number="47" style="v"/>जब ओ माईलोगन ह देखिस कि ओह छुपे नइं रह सकय, तब ओह कांपत आईस अऊ यीसू के गोड़ खाल्‍हे गिरिस। अऊ जम्मो मनखेमन के आघू म ओह बताईस कि काबर ओह यीसू ला छुईस अऊ कइसने ओह तुरते चंगा हो गीस। <verse number="48" style="v"/>तब यीसू ह ओला कहिस, “बेटी, तोर बिसवास ह तोला ठीक करे हवय। सांति म जा।”</para>
  <para style="p">
    <verse number="49" style="v"/>जब यीसू ह ओकर ले गोठियावत रिहिस, त एक झन मनखे सभा घर के अधिकारी याईर के घर ले आईस अऊ कहिस, “तोर बेटी ह काल कर दारिस, गुरू ला अऊ तकलीफ झन दे।”</para>
  <para style="p">
    <verse number="50" style="v"/>एला सुनके, यीसू ह याईर ला कहिस, “झन डर; सिरिप बिसवास रख, त ओह बंच जाही।”</para>
  <para style="p">
    <verse number="51" style="v"/>जब यीसू ह याईर के घर म आईस, त ओह पतरस, यूहन्ना, याकूब अऊ लइका के दाई-ददा ला छोंड़के अऊ एको झन ला अपन संग भीतर नइं आवन दीस। <verse number="52" style="v"/>जम्मो मनखेमन ओ लइका बर रोवत अऊ दुःख मनावत रहंय। यीसू ह कहिस, “झन रोवव, काबरकि लइका ह मरे नइं ए, पर ओह सुतत हवय।”</para>
  <para style="p">
    <verse number="53" style="v"/>ओमन ए बात ला जानत रिहिन कि ओ टूरी ह मर गे हवय, एकरसेति ओमन यीसू के ऊपर हंसे लगिन। <verse number="54" style="v"/>पर यीसू ह टूरी के हांथ ला पकड़िस अऊ कहिस, “हे मोर लइका, उठ!” <verse number="55" style="v"/>ओ टूरी के परान लहुंट आईस, अऊ तुरते ओह ठाढ़ हो गीस। तब यीसू ह ओमन ला कहिस कि ओला कुछू खाय बर देवंय। <verse number="56" style="v"/>ओकर दाई-ददा चकित हो गीन, पर यीसू ह ओमन ला ए हुकूम दीस कि जऊन कुछू होय रिहिस, ओकर बारे म कोनो ला झन बतावंय।</para>
  <chapter number="9" style="c"/>
  <para style="s1">यीसू ह बारह चेलामन ला पठोथे</para>
  <para style="r">(<ref loc="MAT 10:5-15">मत्ती 10:5-15</ref>; <ref loc="MRK 6:7-13">मरकुस 6:7-13</ref>)</para>
  <para style="p">
    <verse number="1" style="v"/>यीसू ह अपन बारह प्रेरितमन ला एक संग बलाईस, अऊ ओह ओमन ला जम्मो परेत आतमामन ला निकारे अऊ बेमारीमन ला ठीक करे के सामरथ अऊ अधिकार दीस, <verse number="2" style="v"/>अऊ ओह ओमन ला परमेसर के राज के परचार करे बर अऊ बेमरहामन ला बने करे बर पठोईस। <verse number="3" style="v"/>ओह ओमन ला कहिस, “डहार बर कुछू झन लेवव – न चले के लउठी, न झोला, न रोटी, न रूपिया-पईसा, अऊ न अतकिहा कुरता रखव। <verse number="4" style="v"/>जऊन घर म तुमन जाथव, उहेंच ठहरव जब तक कि ओ सहर ले बिदा नइं होवव। <verse number="5" style="v"/>अऊ जिहां मनखेमन तुमन ला गरहन नइं करंय, त जब ओ सहर ले जावव, त अपन गोड़ के धूर्रा ला झार देवव ताकि एह ओमन के बिरोध म एक गवाही होवय।” <verse number="6" style="v"/>चेलामन उहां ले चल दीन, अऊ ओमन गांव-गांव म सुघर संदेस के परचार करत अऊ हर एक जगह मनखेमन ला बेमारी ले ठीक करत गीन।</para>
  <para style="p">
    <verse number="7" style="v"/>गलील म राज करइया हेरोदेस ह जऊन कुछू होवत रहय, ओ जम्मो के बारे म सुनिस, त ओह दुगधा म पड़ गीस, काबरकि कुछू मनखेमन कहत रिहिन कि यूहन्ना ह मरे मन ले जी उठे हवय; <verse number="8" style="v"/>आने मन कहत रिहिन कि एलियाह ह परगट होय हवय, जबकि अऊ आने मन कहंय कि बहुंत पहिली के अगमजानीमन ले एक झन जी उठे हवय। <verse number="9" style="v"/>पर हेरोदेस ह कहिस, “मेंह यूहन्ना के मुड़ ला कटवाय रहेंव। पर ए मनखे कोन ए, जेकर बारे म मेंह अइसने बात सुनत हवंव।” अऊ ओह यीसू ला देखे के कोसिस करिस।</para>
  <para style="s1">यीसू ह पांच हजार मनखेमन ला खाना खवाथे</para>
  <para style="r">(<ref loc="MAT 14:13-21">मत्ती 14:13-21</ref>; <ref loc="MRK 6:30-44">मरकुस 6:30-44</ref>; <ref loc="JHN 6:1-14">यूहन्ना 6:1-14</ref>)</para>
  <para style="p">
    <verse number="10" style="v"/>जब प्रेरितमन लहुंटके आईन, त जऊन कुछू ओमन करे रिहिन, ओ जम्मो बात यीसू ला बताईन। तब यीसू ह ओमन ला अपन संग लीस अऊ ओमन बैतसैदा नांव के एक सहर म चल दीन। <verse number="11" style="v"/>पर मनखेमन के भीड़ ला ए बात के पता चल गीस अऊ ओमन ओकर पाछू गीन। यीसू ह ओमन के सुवागत करिस अऊ ओमन ले परमेसर के राज के बारे म गोठियाय लगिस अऊ जऊन मन बेमारी ले बने होय चाहत रिहिन, ओमन ला चंगा करिस।</para>
  <para style="p">
    <verse number="12" style="v"/>जब बेरा ह ढरक गे, तब बारहों चेलामन यीसू करा आके कहिन, “ए भीड़ ला जावन दे ताकि ओमन आस-पास के गांव अऊ बस्ती म जावंय, अऊ अपन खाय अऊ रहे के परबंध करंय, काबरकि हमन इहां सुनसान जगह म हवन।”</para>
  <para style="p">
    <verse number="13" style="v"/>पर यीसू ह ओमन ला कहिस, “तुमन ओमन ला कुछू खाय बर देवव।”</para>
  <para style="p">ओमन कहिन, “हमर करा सिरिप पांच ठन रोटी अऊ दू ठन मछरी हवय। का तेंह चाहथस कि हमन जाके ए जम्मो भीड़ बर खाना बिसोवन?” <verse number="14" style="v"/>(उहां करीब पांच हजार मरद रिहिन।)</para>
  <para style="p">पर यीसू ह अपन चेलामन ला कहिस, “मनखेमन ला करीब पचास-पचास के दल बनाके बईठा देवव।” <verse number="15" style="v"/>चेलामन अइसनेच करिन अऊ ओमन जम्मो झन ला बईठा दीन। <verse number="16" style="v"/>तब यीसू ह पांचों रोटी अऊ दूनों मछरी ला लीस अऊ स्‍वरग कोति देखके ओह परमेसर ला धनबाद दीस, अऊ रोटी अऊ मछरी मन ला टोरिस अऊ चेलामन ला देवत गीस कि ओमन मनखेमन ला परोसंय। <verse number="17" style="v"/>ओ जम्मो झन खाके अघा गीन, अऊ चेलामन बांचे कुटकामन के बारह टुकना भर के उठाईन।</para>
  <para style="s1">पतरस के यीसू ला स्वीकार करई</para>
  <para style="r">(<ref loc="MAT 16:13-20">मत्ती 16:13-20</ref>; <ref loc="MRK 8:27-30">मरकुस 8:27-30</ref>)</para>
  <para style="p">
    <verse number="18" style="v"/>एक दिन यीसू ह एके झन पराथना करत रिहिस अऊ ओकर चेलामन ओकर संग रिहिन, त ओह ओमन ले पुछिस, “मनखेमन मोला कोन ए कहिथें?”</para>
  <para style="p">
    <verse number="19" style="v"/>ओमन जबाब दीन, “कुछू मनखेमन कहिथें – यूहन्ना बतिसमा देवइया; पर आने मन कहिथें – एलियाह; जबकि अऊ आने मन कहिथें कि बहुंत पहिली के अगमजानीमन ले एक झन जी उठे हवय।”</para>
  <para style="p">
    <verse number="20" style="v"/>यीसू ह ओमन ले पुछिस, “पर तुमन मोला कोन ए कहिथव?”</para>
  <para style="p">पतरस ह जबाब दीस, “तेंह परमेसर के मसीह अस।”</para>
  <para style="p">
    <verse number="21" style="v"/>यीसू ह ओमन ला बने करके चेताके कहिस कि ओमन ए बात कोनो ला झन बतावंय। <verse number="22" style="v"/>अऊ ओह कहिस, “एह जरूरी ए कि मनखे के बेटा ह बहुंत दुःख भोगय अऊ अगुवा, मुखिया पुरोहित अऊ कानून के गुरू मन के दुवारा तिरस्‍कार करे जावय, अऊ जरूरी ए कि ओह मार डारे जावय अऊ तीसरा दिन जी उठय।”</para>
  <para style="p">
    <verse number="23" style="v"/>अऊ ओह ओ जम्मो झन ला कहिस, “यदि कोनो मोर पाछू आय चाहथे, त एह जरूरी ए कि ओह अपन ईछामन ला मारय अऊ हर दिन दुःख उठाय के मन रखय अऊ मोर पाछू चलय। <verse number="24" style="v"/>काबरकि जऊन कोनो अपन जिनगी ला बचाय चाहथे, ओह ओला गंवाही, पर जऊन कोनो मोर बर अपन जिनगी ला गंवाय चाहथे, ओह परमेसर के संग सदाकाल के जिनगी पाही। <verse number="25" style="v"/>यदि एक मनखे ह जम्मो संसार ला पा जाथे, पर परमेसर के संग सदाकाल के जिनगी ला गंवा देथे, त ओला का लाभ? <verse number="26" style="v"/>यदि कोनो मोर ले अऊ मोर बचन ले लजाथे, त मनखे के बेटा घलो ओकर ले लजाही, जब ओह अपन महिमा अऊ ददा अऊ पबितर स्वरगदूतमन के महिमा के संग आही। <verse number="27" style="v"/>मेंह तुमन ला सच कहत हंव, इहां कुछू झन ठाढ़े हवंय, ओमन जब तक परमेसर के राज ला नइं देख लिहीं, तब तक ओमन नइं मरंय।”</para>
  <para style="s1">यीसू के रूप बदलथे</para>
  <para style="r">(<ref loc="MAT 17:1-8">मत्ती 17:1-8</ref>; <ref loc="MRK 9:2-8">मरकुस 9:2-8</ref>)</para>
  <para style="p">
    <verse number="28" style="v"/>यीसू के ए कहे के करीब आठ दिन के बाद, ओह पतरस, यूहन्ना, अऊ याकूब ला अपन संग लीस अऊ एक ठन पहाड़ म पराथना करे बर गीस। <verse number="29" style="v"/>जब ओह पराथना करत रिहिस, त ओकर चेहरा के रूप ह बदल गीस अऊ ओकर कपड़ा ह पंडरा होके बहुंत चमके लगिस। <verse number="30" style="v"/>अऊ दू झन मनखे मूसा अऊ एलियाह महिमा म परगट होईन अऊ यीसू संग गोठियावत रिहिन। <verse number="31" style="v"/>ओमन यीसू के मरे के समय के बारे म बातचीत करत रिहिन, जऊन ला यीसू ह यरूसलेम म पूरा करइया रिहिस। <verse number="32" style="v"/>पतरस अऊ ओकर संगवारीमन बहुंत नींद म रहंय, पर जब ओमन जागिन, त ओमन यीसू के महिमा अऊ दू झन मनखे ला ओकर संग ठाढ़े देखिन। <verse number="33" style="v"/>जब दूनों मनखे ओकर करा ले जाय लगिन, तब पतरस ह यीसू ला कहिस, “हे मालिक, हमन के इहां रहई बने ए। हमन तीन ठन मंडप बनाथन – एक तोर बर, एक मूसा बर अऊ एक ठन एलियाह बर।” (ओह नइं जानय कि ओह का कहत रिहिस।)</para>
  <para style="p">
    <verse number="34" style="v"/>जब ओह गोठियावत रिहिस, त एक बादर आईस अऊ ओमन ला ढांप लीस अऊ ओमन डर्रा गीन जब ओमन बादर म हमाईन। <verse number="35" style="v"/>बादर म ले ए अवाज आईस, “एह मोर बेटा ए, जऊन ला मेंह चुने हवंव; एकर बात ला सुनव।” <verse number="36" style="v"/>जब अवाज ह बंद हो गीस, त ओमन यीसू ला एके झन पाईन। चेलामन ए बात ला अपन म रखिन, अऊ जऊन कुछू ओमन देखे रिहिन, ओला ओ समय कोनो ला नइं बताईन।</para>
  <para style="s1">यीसू ह परेत आतमा धरे एक टूरा ला बने करथे</para>
  <para style="r">(<ref loc="MAT 17:14-18">मत्ती 17:14-18</ref>; <ref loc="MRK 9:14-27">मरकुस 9:14-27</ref>)</para>
  <para style="p">
    <verse number="37" style="v"/>दूसर दिन जब ओमन पहाड़ ले उतरिन, त एक बड़े भीड़ ह यीसू ले मिलिस। <verse number="38" style="v"/>भीड़ म ले एक मनखे ह चिचियाके कहिस, “हे गुरू, मेंह तोर ले बिनती करत हंव कि मोर बेटा ला देख; ओह मोर एके झन लइका ए। <verse number="39" style="v"/>एक परेत आतमा ओला पकड़थे अऊ ओह अचानक चिचियाथे; ओह ओला अइसने अइंठथे कि ओकर मुहूं ले झाग निकरथे; ओह ओला मुसकुल से छोंड़थे अऊ ओह ओला नास करत हवय। <verse number="40" style="v"/>मेंह तोर चेलामन ले बिनती करेंव कि ओमन ओला निकार देवंय, पर ओमन ओला नइं निकार सकिन।”</para>
  <para style="p">
    <verse number="41" style="v"/>यीसू ह जबाब दीस, “ए अबिसवासी अऊ ढीठ पीढ़ी के मन, कब तक मेंह तुम्‍हर संग रहिहूं अऊ तुम्‍हर सहत रहिहूं? तोर बेटा ला इहां लान।”</para>
  <para style="p">
    <verse number="42" style="v"/>जब छोकरा ह आवत रिहिस, त परेत आतमा ह ओला भुइयां म पटकके अइंठिस। पर यीसू ह परेत आतमा ला दबकारिस अऊ ओ छोकरा ला बने करिस अऊ ओला ओकर ददा ला सऊंप दीस। <verse number="43" style="v"/>अऊ ओमन जम्मो झन परमेसर के महान सामरथ ला देखके चकित हो गीन।</para>
  <para style="p">जब जम्मो झन यीसू के काम ला देखके अचम्भो करत रिहिन, त ओह अपन चेलामन ला कहिस, <verse number="44" style="v"/>“जऊन बात मेंह तुमन ला कहइया हंव, ओला धियान देके सुनव: मनखे के बेटा ह मनखेमन के हांथ म सऊंपे जवइया हवय।” <verse number="45" style="v"/>पर ओमन नइं जानिन कि एकर का मतलब ए। एला ओमन ले छुपाय गे रिहिस, ताकि ओमन एला झन समझंय अऊ ओमन एकर बारे म यीसू ले पुछे बर डर्रावत रिहिन।</para>
  <para style="s1">सबले बड़े कोन ए?</para>
  <para style="r">(<ref loc="MAT 18:1-5">मत्ती 18:1-5</ref>; <ref loc="MRK 9:33-37">मरकुस 9:33-37</ref>)</para>
  <para style="p">
    <verse number="46" style="v"/>चेलामन के बीच म ए बहस होय लगिस कि ओमन म सबले बड़े कोन होही? <verse number="47" style="v"/>यीसू ह ओमन के मन के बिचार ला जानके, एक छोटे लइका ला लीस अऊ अपन बाजू म ठाढ़ करिस <verse number="48" style="v"/>अऊ ओमन ला कहिस, “जऊन कोनो ए छोटे लइका ला मोर नांव म गरहन करथे, ओह मोला गरहन करथे; अऊ जऊन कोनो मोला गरहन करथे, ओह ओला गरहन करथे, जऊन ह मोला पठोय हवय। काबरकि जऊन ह तुम्‍हर जम्मो झन के बीच म सबले छोटे ए, ओही ह सबले बड़े ए।”</para>
  <para style="p">
    <verse number="49" style="v"/>यूहन्ना ह कहिस, “हे मालिक, हमन एक मनखे ला तोर नांव म परेत आतमामन ला निकारत देखेन अऊ हमन ओला अइसने करे बर मना करेन, काबरकि ओह हमन म ले नो हय।”</para>
  <para style="p">
    <verse number="50" style="v"/>यीसू ह कहिस, “ओला झन रोकव, काबरकि जऊन ह तुम्‍हर बिरोध म नइं ए, ओह तुम्‍हर कोति हवय।”</para>
  <para style="s1">सामरी मनखेमन यीसू के बिरोध करथें</para>
  <para style="p">
    <verse number="51" style="v"/>जब यीसू के स्‍वरग म उठाय जाय के दिन ह लकठा आईस, त ओह यरूसलेम जाय बर पूरा ठान लीस, <verse number="52" style="v"/>अऊ ओह अपन आघू संदेसियामन ला पठोईस। ओमन सामरीमन के एक ठन गांव म गीन कि यीसू बर जम्मो चीज ला तियार करंय<note caller="+" style="f"><char style="fr" closed="false">9:52 </char><char style="ft" closed="false">सामरीमन सुध रूप म यहूदी नइं रिहिन। कुछू यहूदीमन आनजातमन ले बिहाव कर ले रिहिन। ए सामरीमन ओमन के संतान रिहिन। एकरसेति यहूदीमन एमन ला असुध समझंय अऊ एमन ला यरूसलेम के मंदिर म अराधना करे बर नइं देवंय।</char></note>, <verse number="53" style="v"/>पर मनखेमन उहां यीसू ला स्वीकार नइं करिन, काबरकि ओह यरूसलेम जावत रिहिस। <verse number="54" style="v"/>जब यीसू के चेला याकूब अऊ यूहन्ना एला देखिन, त ओमन कहिन, “हे परभू, का तेंह चाहथस कि हमन हुकूम देवन कि अकास ले आगी गिरय अऊ ए सामरीमन ला नास कर देवय।” <verse number="55" style="v"/>पर यीसू ह पलटिस अऊ ओमन ला दबकारिस, <verse number="56" style="v"/>अऊ ओमन आने गांव ला चल दीन।</para>
  <para style="s1">यीसू के पाछू चले के कीमत</para>
  <para style="r">(<ref loc="MAT 8:19-22">मत्ती 8:19-22</ref>)</para>
  <para style="p">
    <verse number="57" style="v"/>जब ओमन डहार म जावत रिहिन, त एक मनखे ह यीसू ला कहिस, “तेंह जहां कहूं घलो जाबे, मेंह तोर पाछू-पाछू चलहूं।”</para>
  <para style="p">
    <verse number="58" style="v"/>यीसू ह ओला कहिस, “कोलिहामन के बिल अऊ अकास के चिरईमन के बसेरा हवय, पर मनखे के बेटा के मुड़ ला थेबे बर घलो जगह नइं ए।”</para>
  <para style="p">
    <verse number="59" style="v"/>यीसू ह आने मनखे ला कहिस, “मोर पाछू हो ले।”</para>
  <para style="p">पर ओ मनखे ह जबाब दीस, “हे परभू, पहिली मोला जावन दे कि मेंह अपन मरे ददा ला माटी दे देवंव।”</para>
  <para style="p">
    <verse number="60" style="v"/>यीसू ह ओला कहिस, “मुरदामन ला छोंड़ कि ओमन अपन मरे मन ला माटी देवंय, पर तेंह जा अऊ परमेसर के राज के परचार कर।”</para>
  <para style="p">
    <verse number="61" style="v"/>एक अऊ मनखे ह कहिस, “मेंह तोर पाछू चलहूं, परभू; पर पहिली मोला जावन दे कि मेंह अपन परिवार के मनखेमन ले बिदा होके आवंव।”</para>
  <para style="p">
    <verse number="62" style="v"/>यीसू ह ओला कहिस, “जऊन कोनो नांगर जोते के सुरू करथे अऊ बार-बार पाछू ला देखथे, ओह परमेसर के राज के लइक नो हय।”</para>
  <chapter number="10" style="c"/>
  <para style="s1">यीसू ह बहत्तर झन ला पठोथे</para>
  <para style="p">
    <verse number="1" style="v"/>एकर बाद, परभू ह अऊ बहत्तर मनखेमन ला चुनिस। जऊन-जऊन सहर अऊ जगह म ओह खुदे जवइया रिहिस, उहां ओमन ला दू-दू झन करके अपन आघू पठोईस। <verse number="2" style="v"/>यीसू ह ओमन ला कहिस, “पके फसल लुए बर बहुंत हवय, पर बनिहारमन कम हवंय। एकरसेति, खेत के मालिक से बिनती करव कि ओह अपन पके फसल लुए बर बनिहारमन ला पठोवय। <verse number="3" style="v"/>जावव! मेंह तुमन ला मेढ़ा पीलामन सहीं भेड़ियामन के बीच म पठोवत हंव। <verse number="4" style="v"/>अपन संग म पईसा रखे के थैली या झोला या पनही झन लेवव; अऊ डहार म कोनो ला जोहार झन करव।</para>
  <para style="p">
    <verse number="5" style="v"/>जब तुमन कोनो घर म जावव, त पहिली ए कहव, ‘ए घर म सांति होवय,’ <verse number="6" style="v"/>यदि उहां कोनो सांति के लइक होही, त तुम्‍हर सांति ओकर ऊपर ठहरही, नइं तो एह तुम्‍हर करा वापिस आ जाही। <verse number="7" style="v"/>ओहीच घर म ठहरव, अऊ जऊन कुछू ओमन तुमन ला देथें – खावव अऊ पीयव, काबरकि बनिहार ला ओकर बनी मिलना चाही। घर-घर झन फिरत रहव।</para>
  <para style="p">
    <verse number="8" style="v"/>जब तुमन कोनो सहर म जावव अऊ मनखेमन उहां तुम्‍हर सुवागत करथें, त जऊन कुछू तुमन ला परोसे जावय, ओला खावव। <verse number="9" style="v"/>उहां के बेमार मनखेमन ला बने करव अऊ ओमन ला कहव, ‘परमेसर के राज ह तुम्‍हर लकठा म आ गे हवय।’ <verse number="10" style="v"/>पर जब तुमन कोनो सहर म जावव अऊ मनखेमन उहां तुम्‍हर सुवागत नइं करंय, त उहां के सड़कमन म जावव अऊ कहव, <verse number="11" style="v"/>‘अऊ त अऊ तुम्‍हर सहर के धूर्रा ला घलो जऊन ह हमर गोड़ म लगे हवय, हमन तुम्‍हर बिरोध म झर्रा देवत हवन। तभो ले तुमन एला निस्चित रूप से जान लेवव कि परमेसर के राज ह लकठा म आ गे हवय।’ <verse number="12" style="v"/>मेंह तुमन ला कहत हंव कि नियाय के दिन म परमेसर ह सदोम सहर के ऊपर जादा दया करही, एकर बनिस‍पत कि ओ सहर ऊपर<note caller="+" style="f"><char style="fr" closed="false">10:12 </char><char style="ft" closed="false">सदोम सहर बर मत्ती 10:15 ला देखव।</char></note>।</para>
  <para style="p">
    <verse number="13" style="v"/>खुराजीन के मनखेमन, तुम्‍हर ऊपर धिक्‍कार ए! बैतसैदा के मनखेमन, तुम्‍हर ऊपर धिक्‍कार ए! काबरकि जऊन चमतकार के काम तुमन म करे गीस, यदि एह सूर अऊ सैदा सहरमन म करे गे होतिस, त उहां के रहइयामन बहुंत पहिली टाट ओढ़के, राख म बईठके पछताप कर चुके होतिन। <verse number="14" style="v"/>पर परमेसर ह नियाय के दिन सूर अऊ सैदा सहर के मनखेमन ऊपर जादा दया करही, एकर बनिस‍पत कि तुम्‍हर ऊपर। <verse number="15" style="v"/>अऊ तुमन, कफरनहूम के मनखेमन, का तुमन ला स्‍वरग तक ऊपर उठाय जाही? नइं, तुमन ला खाल्‍हे नरक म लाने जाही।”</para>
  <para style="p">
    <verse number="16" style="v"/>यीसू ह अपन चेलामन ला कहिस, “जऊन कोनो तुम्‍हर बात ला सुनथे, ओह मोर बात ला सुनथे। जऊन कोनो तुमन ला स्वीकार नइं करय, ओह मोला स्वीकार नइं करय; अऊ जऊन कोनो मोला स्वीकार नइं करय, ओह परमेसर ला स्वीकार नइं करय, जऊन ह मोला पठोय हवय।”</para>
  <para style="p">
    <verse number="17" style="v"/>बाद म, जब ओ बहत्तर मनखेमन आनंद सहित लहुंटिन अऊ कहिन, “हे परभू, अऊ त अऊ परेत आतमामन हमर बस म हो गीन, जब हमन ओमन ला तोर नांव म हुकूम देन।”</para>
  <para style="p">
    <verse number="18" style="v"/>यीसू ह ओमन ला कहिस, “मेंह सैतान ला बिजली सहीं स्‍वरग ले गिरत देखेंव। <verse number="19" style="v"/>सुनव! मेंह तुमन ला अधिकार दे हवंव कि तुमन सांप अऊ बिच्छू मन ला गोड़ ले कुचरव अऊ सैतान के जम्मो सक्ति ऊपर जय पावव, अऊ कोनो चीज ले तुम्‍हर हानि नइं होही। <verse number="20" style="v"/>पर ए बात खातिर आनंद झन मनावव कि परेत आतमामन तुम्‍हर बस म हो जाथें, पर ए बात खातिर आनंद मनावव कि तुम्‍हर नांव ह स्‍वरग म परमेसर के किताब म लिखाय हवय<note caller="+" style="f"><char style="fr" closed="false">10:20 </char><char style="ft" closed="false">स्‍वरग म परमेसर ह अपन किताब म ओमन के नांव लिखे हवय, जऊन मन ओकर संग सदाकाल बर रहिहीं।</char></note>।”</para>
  <para style="p">
    <verse number="21" style="v"/>ओही बेरा यीसू ह पबितर आतमा के दुवारा आनंद ले भर गीस अऊ कहिस, “हे ददा, स्‍वरग अऊ धरती के परभू, मेंह तोर धनबाद करथंव, काबरकि तेंह ए बातमन ला गियानी अऊ समझदार मन ले लुका के रखय, पर छोटे लइकामन सहीं बिसवासीमन ऊपर ए बात ला परगट करय। हां ददा, एह तोर खुद के ईछा अऊ खुसी के कारन होईस।</para>
  <para style="p">
    <verse number="22" style="v"/>मोर ददा ह मोला जम्मो चीज ला सऊंप दे हवय। कोनो नइं जानंय कि बेटा ह कोन ए। एला सिरिप ददा ह जानथे, अऊ कोनो नइं जानंय कि ददा ह कोन ए। एला सिरिप बेटा अऊ ओमन जानथें, जऊन मन ला बेटा ह चुनथे कि अपन ददा ला ओमन ऊपर परगट करय।”</para>
  <para style="p">
    <verse number="23" style="v"/>तब यीसू ह अपन चेलामन कोति मुहूं करके ओमन ला चुपेचाप कहिस, “धइन एं ओ मनखेमन, जऊन मन ए चीजमन ला देखथें, जऊन ला तुमन देखत हवव। <verse number="24" style="v"/>काबरकि मेंह तुमन ला कहथंव कि बहुंत अगमजानी अऊ राजा मन चाहिन कि जऊन बात ला तुमन देखत हवव, ओला देखंय, पर ओमन देख नइं सकिन, अऊ ओमन चाहिन कि जऊन बात ला तुमन सुनत हव, ओला सुनंय, पर ओमन सुन नइं सकिन।”</para>
  <para style="s1">दयालु सामरी मनखे के पटं‍तर</para>
  <para style="p">
    <verse number="25" style="v"/>एक बार अइसने होईस कि मूसा के कानून के एक जानकार ह ठाढ़ होईस अऊ यीसू ला परखे बर ओह कहिस, “हे गुरू, परमेसर के संग सदा-काल के जिनगी पाय बर मेंह का करंव।”</para>
  <para style="p">
    <verse number="26" style="v"/>यीसू ह ओला कहिस, “मूसा के दुवारा लिखे कानून ह का कहिथे? तेंह एला कइसने समझथस?”</para>
  <para style="p">
    <verse number="27" style="v"/>ओ मनखे ह जबाब दीस, “तेंह परभू अपन परमेसर ला अपन जम्मो हिरदय ले, अपन जम्मो परान ले, अपन जम्मो ताकत ले अऊ अपन पूरा मन सहित मया कर अऊ तेंह अपन पड़ोसी ला अपन सहीं मया कर।”<note caller="+" style="f"><char style="fr" closed="false">10:27 </char><char style="ft" closed="false">लैब्यवस्था 19:18</char></note></para>
  <para style="p">
    <verse number="28" style="v"/>यीसू ह कहिस, “तेंह सही जबाब दे हवस, अइसनेच कर, त तेंह जीयत रहिबे।”</para>
  <para style="p">
    <verse number="29" style="v"/>पर ओ मनखे ह अपन-आप ला सही बताय चाहत रिहिस, एकरसेति ओह यीसू ले पुछिस, “मोर पड़ोसी कोन ए?”</para>
  <para style="p">
    <verse number="30" style="v"/>यीसू ह ए जबाब दीस, “एक मनखे ह यरूसलेम सहर ले यरीहो सहर जावत रिहिस अऊ डहार म ओह डाकूमन के हांथ म पड़ गीस। डाकूमन ओकर कपड़ा ला उतार लीन, ओला मारिन-पीटिन अऊ ओला अधमरहा छोंड़के चले गीन। <verse number="31" style="v"/>अइसने होईस कि एक पुरोहित ह ओहीच डहार म जावत रहय, अऊ जब ओह ओ मनखे ला उहां पड़े देखिस, त ओह आने कोति ले कतरा के निकर गीस। <verse number="32" style="v"/>अइसनेच एक लेवी घलो उहां आईस अऊ ओ मनखे ला देखिस, अऊ आने कोति ले कतरा के चल दीस। <verse number="33" style="v"/>पर एक सामरी मनखे जऊन ह ओ डहार म जावत रिहिस; ओ मनखे करा हबरिस, अऊ जब ओला देखिस, त ओ सामरी मनखे ला ओकर ऊपर दया आईस। <verse number="34" style="v"/>ओह ओकर करा गीस अऊ ओकर घावमन म तेल अऊ अंगूर के मंद डारके ओम पट्टी बांधिस। तब ओह ओ मनखे ला अपन खुद के गदहा ऊपर चघाईस अऊ ओला एक ठन धरमसाला म ले गीस अऊ ओकर देखभाल करिस। <verse number="35" style="v"/>दूसर दिन ओह दू ठन दीनार निकारिस अऊ ओला धरमसाला के रखवार ला देके कहिस, ‘तें एकर देखभाल कर, अऊ जब मेंह लहुंटके आहूं, त तोर जऊन अतकिहा खरचा ओकर ऊपर होही, तोला वापिस कर दूहूं।’ ”</para>
  <para style="p">
    <verse number="36" style="v"/>अब यीसू ह कानून के जानकार ले पुछिस, “तोर बिचार म, ओ तीनों म ले कोन ह ओ मनखे के पड़ोसी होईस, जऊन ह डाकूमन के हांथ म पड़ गे रिहिस?”</para>
  <para style="p">
    <verse number="37" style="v"/>कानून के जानकार ह कहिस, “ओ मनखे जऊन ह ओकर ऊपर दया करिस।” यीसू ह ओला कहिस, “तेंह जा अऊ वइसनेच कर।”</para>
  <para style="s1">यीसू ह मारथा अऊ मरियम के घर जाथे</para>
  <para style="p">
    <verse number="38" style="v"/>यीसू अऊ ओकर चेलामन जावत रिहिन, त ओमन एक गांव म आईन। उहां मारथा नांव के एक माईलोगन ह ओला अपन घर म ठहराईस। <verse number="39" style="v"/>ओकर मरियम नांव के एक बहिनी रिहिस, जऊन ह परभू के गोड़ खाल्‍हे बईठके ओकर उपदेस ला सुनत रिहिस। <verse number="40" style="v"/>पर मारथा ह बहुंत काम करत बिचलित हो गीस; अऊ ओह परभू करा आके कहिस, “हे परभू, का तोला कुछू धियान नइं ए कि मोर बहिनी ह मोला काम करे बर एके झन छोंड़ दे हवय? ओला कह कि ओह मोर मदद करय।”</para>
  <para style="p">
    <verse number="41" style="v"/>परभू ह ओला जबाब दीस, “मारथा, हे मारथा, तेंह बहुंते बातमन के बिसय म चिंता करथस अऊ परेसान होथस, <verse number="42" style="v"/>पर सिरिप एके ठन बात के जरूरत हवय। मरियम ह उत्तम भाग ला चुन ले हवय, अऊ एला ओकर ले अलग नइं करे जावय।”</para>
  <chapter number="11" style="c"/>
  <para style="s1">पराथना के बिसय म यीसू ह बताथे</para>
  <para style="r">(<ref loc="MAT 6:9-13">मत्ती 6:9-13</ref>)</para>
  <para style="p">
    <verse number="1" style="v"/>एक दिन यीसू ह एक जगह म पराथना करत रिहिस। जब ओह पराथना कर लीस, त ओकर एक झन चेला ह ओला कहिस, “हे परभू, जइसने यूहन्ना बतिसमा देवइया ह अपन चेलामन ला पराथना करे बर सिखोय रिहिस, वइसने तेंह घलो हमन ला पराथना करे बर सीखा।”</para>
  <para style="p">
    <verse number="2" style="v"/>यीसू ह ओमन ला कहिस,</para>
  <para style="q1">“जब तुमन पराथना करव,</para>
  <para style="q1">त अइसने कहव:</para>
  <para style="q1">हे ददा, तोर पबितर नांव के आदर होवय,</para>
  <para style="q1">तोर राज आवय।</para>
  <para style="q1">
    <verse number="3" style="v"/>हमन ला दिन ब दिन हमर भोजन दे।</para>
  <para style="q1">
    <verse number="4" style="v"/>हमन ला हमर पाप के छेमा दे,</para>
  <para style="q2">काबरकि जऊन मन हमर बिरूद्ध पाप करथें, ओमन ला हमन छेमा करथन।</para>
  <para style="q1">अऊ हमन ला लालच म झन पड़न दे।”</para>
  <para style="p">
    <verse number="5" style="v"/>तब यीसू ह अपन चेलामन ले कहिस, “मान लव, तुमन ले एक झन के एक संगवारी हवय अऊ ओह अपन संगवारी करा आधा रतिहा जाके कहिथे, ‘ए संगवारी, मोला तीन ठन रोटी उधार देय दे, <verse number="6" style="v"/>काबरकि एक झन मोर संगवारी ह कहीं जावथे अऊ ओह अभीच मोर करा आय हवय, अऊ मोर करा ओला खवाय बर कुछू नइं ए।’</para>
  <para style="p">
    <verse number="7" style="v"/>तब भीतर ले ओह जबाब देथे, ‘मोला परेसान झन कर। कपाट म ताला लग चुके हवय, अऊ मोर लइकामन मोर संग खटिया म हवंय। एकरसेति मेंह उठके तोला कुछू नइं दे सकंव।’ <verse number="8" style="v"/>मेंह तुमन ला कहत हंव, हालाकि एक संगवारी के रूप म ओह उठके ओला रोटी नइं दिही, पर लाज-सरम ला छोंड़के ओकर मांगे के कारन, ओह उठही अऊ ओकर जरूरत के मुताबिक ओला दिही।</para>
  <para style="p">
    <verse number="9" style="v"/>एकरसेति, मेंह तुमन ला कहत हंव: मांगव, त तुमन ला दिये जाही; खोजव, त तुमन पाहू; खटखटावव, त कपाट ह तुम्‍हर बर खोले जाही। <verse number="10" style="v"/>काबरकि जऊन ह मांगथे, ओला मिलथे; जऊन ह खोजथे, ओह पाथे; अऊ जऊन ह खटखटाथे, ओकर बर कपाट ह खोले जाथे।</para>
  <para style="p">
    <verse number="11" style="v"/>तुमन ले अइसने कोन ददा होही कि कहूं ओकर बेटा एक ठन मछरी मांगय, त बदले म ओह ओला सांप दिही? <verse number="12" style="v"/>या कहूं ओह एक ठन अंडा मांगय, त ओह ओला बिच्छू दिही? <verse number="13" style="v"/>जब तुम्‍हर सहीं खराप मनखेमन अपन लइकामन ला बने चीज देय बर जानथव, तब तुम्‍हर स्‍वरग के ददा ह कतेक जादा ओमन ला पबितर आतमा दिही, जऊन मन ओकर ले मांगथें।”</para>
  <para style="s1">यीसू अऊ परेत आतमामन के नेता बालजबूल</para>
  <para style="r">(<ref loc="MAT 12:22-30">मत्ती 12:22-30</ref>; <ref loc="MRK 3:20-27">मरकुस 3:20-27</ref>)</para>
  <para style="p">
    <verse number="14" style="v"/>यीसू ह एक कोंदा परेत आतमा ला निकारत रिहिस। जब परेत आतमा ह निकर गीस, त कोंदा मनखे ह गोठियाय लगिस, अऊ मनखेमन अचम्भो करिन। <verse number="15" style="v"/>पर ओम ले कुछू झन कहिन, “एह बालजबूल नांव के परेत आतमामन के मुखिया के सक्ति ले परेत आतमामन ला निकारत हवय।” <verse number="16" style="v"/>आने मन ओला परखे बर स्‍वरग ले कोनो चिन्‍हां देखाय बर कहिन।</para>
  <para style="p">
    <verse number="17" style="v"/>यीसू ह ओमन के बिचार ला जानत रिहिस, एकरसेति ओह ओमन ला कहिस, “कोनो राज म फूट पड़ जावय, त ओह नास हो जाही। अऊ वइसनेच कोनो परिवार म फूट पड़ जावय, त ओह अलग-अलग हो जाही। <verse number="18" style="v"/>एकरसेति कहूं परेत आतमामन एक-दूसर के संग लड़हीं, तब ओकर राज ह कइसने बने रह सकथे? मेंह ए बात कहत हंव काबरकि तुमन कहिथव कि मेंह बालजबूल के सक्ति ले परेत आतमामन ला निकारथंव। <verse number="19" style="v"/>यदि मेंह बालजबूल के सक्ति ले परेत आतमामन ला निकारथंव, तब तुम्‍हर चेलामन परेत आतमामन ला काकर सक्ति ले निकारथें? एकरसेति ओहीच मन तुम्‍हर नियाय करहीं। <verse number="20" style="v"/>पर यदि मेंह परमेसर के सामरथ ले परेत आतमामन ला निकारथंव, त फेर परमेसर के राज ह तुम्‍हर करा आ गे हवय।</para>
  <para style="p">
    <verse number="21" style="v"/>जब एक बलवान मनखे, अपन जम्मो हथियार सहित अपन घर के रखवारी करथे, तब ओकर संपत्ति ह सही सलामत रहिथे। <verse number="22" style="v"/>पर जब कोनो ओकर ले बलवान मनखे ओकर ऊपर चढ़ई करथे अऊ ओला काबू म कर लेथे, तब ओह ओ घरवाला के जम्मो हथियार जेकर ऊपर ओकर भरोसा रिहिस, छीन लेथे, अऊ ओह लूट के संपत्ति ला बांट देथे।</para>
  <para style="p">
    <verse number="23" style="v"/>जऊन ह मोर संग नइं ए, ओह मोर बिरोध म हवय, अऊ जऊन ह मोर संग नइं संकेलय, ओह बिछराथे।</para>
  <para style="p">
    <verse number="24" style="v"/>जब कोनो परेत आतमा ह कोनो मनखे ले निकरथे, त ओह अराम करे के जगह खोजत, बंजर जगहमन म जाथे, अऊ जब ओला जगह नइं मिलय, तब अपन-आप ले कहिथे, ‘मेंह वापिस ओ घर म लहुंट जाहूं, जऊन ला मेंह छोंड़ दे रहेंव।’ <verse number="25" style="v"/>जब ओह लहुंटके आथे, त ओह ओ मनखे ला ओ घर सहीं पाथे, जऊन ला कोनो साफ-सुथरा अऊ सही ढंग ले रखे हवय। <verse number="26" style="v"/>तब ओह जाथे अऊ अपन ले घलो जादा खराप सात ठन आने आतमामन ला ले आथे, अऊ ओमन ओ मनखे म जाथें अऊ उहां रहिथें। अऊ ओ आदमी के दसा ह पहिली ले अऊ जादा खराप हो जाथे।”</para>
  <para style="p">
    <verse number="27" style="v"/>जब यीसू ह ए बातमन ला कहत रिहिस, त भीड़ म ले एक माईलोगन ह चिचियाके कहिस, “धइन ए ओ दाई, जऊन ह तोला जनम दीस अऊ तोला अपन गोरस पीयाईस।”</para>
  <para style="p">
    <verse number="28" style="v"/>पर यीसू ह कहिस, “हव! पर जादा धइन ओ मनखेमन अंय, जऊन मन परमेसर के बचन ला सुनथें अऊ ओकर पालन करथें।”</para>
  <para style="s1">योना अगमजानी के चिन्‍हां</para>
  <para style="r">(<ref loc="MAT 12:38-42">मत्ती 12:38-42</ref>)</para>
  <para style="p">
    <verse number="29" style="v"/>जब भीड़ ह बढ़त गीस त यीसू ह कहिस, “ए पीढ़ी के मनखेमन खराप अंय। एमन चिन्‍हां के मांग करथें, पर एमन ला योना अगमजानी के चिन्‍हां के छोंड़ अऊ कोनो चिन्‍हां नइं दिये जावय<note caller="+" style="f"><char style="fr" closed="false">11:29 </char><char style="ft" closed="false">योना ला एक बड़े मछरी ह लील ले रिहिस अऊ ओह तीन दिन अऊ तीन रात मछरी के पेट म रिहिस। परमेसर ह एक चमतकार के दुवारा ओला बचाईस अऊ ए बात ह साबित करथे कि ओकर संदेस ह परमेसर करा ले रिहिस।</char></note>। <verse number="30" style="v"/>जइसने योना अगमजानी नीनवे सहर के मनखेमन बर एक ठन चिन्‍हां रिहिस, वइसने मनखे के बेटा ह ए पीढ़ी के मनखेमन बर एक ठन चिन्‍हां होही<note caller="+" style="f"><char style="fr" closed="false">11:30 </char><char style="ft" closed="false">देखव – मत्ती 12:40</char></note>। <verse number="31" style="v"/>दक्खिन दिग के रानी ह नियाय के दिन, ए पीढ़ी के मनखेमन संग उठही अऊ एमन ला दोसी ठहराही, काबरकि ओह धरती के ओ छोर ले सुलेमान राजा के बुद्धि के बात ला सुने बर आय रिहिस। अऊ देखव! एक झन इहां सुलेमान राजा ले घलो बड़के हवय। <verse number="32" style="v"/>नीनवे सहर के मनखेमन नियाय के दिन, ए पीढ़ी के मनखेमन संग उठहीं अऊ एमन ला दोसी ठहराहीं, काबरकि ओमन योना अगमजानी के परचार ला सुनिन अऊ अपन पाप ले पछताप करिन। अऊ देखव! एक झन इहां योना अगमजानी ले घलो बड़के हवय।”</para>
  <para style="s1">देहें के दीया</para>
  <para style="r">(<ref loc="MAT 5:15">मत्ती 5:15</ref>; <ref loc="MAT 6:22-23">6:22-23</ref>)</para>
  <para style="p">
    <verse number="33" style="v"/>“कोनो घलो मनखे दीया ला बारके नइं छुपावय या ओला बड़े कटोरा के खाल्‍हे म नइं रखय। पर ओह दीया ला दीवट ऊपर रखथे, ताकि जऊन मन भीतर आवंय, ओमन अंजोर ला देखंय। <verse number="34" style="v"/>तोर आंखी ह तोर देहें के दीया सहीं अय। जब तोर आंखीमन ठीक हवंय, त तोर जम्मो देहें ह घलो अंजोर ले भरे हवय। पर जब तोर आंखीमन खराप हवंय, त तोर देहें ह घलो पूरा अंधियार ले भरे हवय। <verse number="35" style="v"/>एकरसेति सचेत रहव कि जऊन अंजोर तुमन म हवय, ओह अंधियार नो हय। <verse number="36" style="v"/>यदि तोर जम्मो देहें ह अंजोर ले भरे हवय, अऊ एकर कोनो भाग अंधियार म नइं ए, त तोर जम्मो देहें ह अइसने पूरा-पूरी अंजोर हो जाही, जइसने जब कोनो दीया के अंजोर ह तोर ऊपर चमकथे।”</para>
  <para style="s1">छै ठन दुःख</para>
  <para style="r">(<ref loc="MAT 23:1-36">मत्ती 23:1-36</ref>; <ref loc="MRK 12:38-40">मरकुस 12:38-40</ref>)</para>
  <para style="p">
    <verse number="37" style="v"/>जब यीसू ह गोठिया चुकिस, त एक फरीसी ह ओला अपन संग खाना खाय बर नेवता दीस। यीसू ह ओकर घर म गीस अऊ खाय बर बईठिस। <verse number="38" style="v"/>फरीसी ह ए देखके अचम्भो करिस कि यीसू ह खाना खाय के पहिली अपन हांथ ला नइं धोईस।</para>
  <para style="p">
    <verse number="39" style="v"/>तब परभू ह ओला कहिस, “तुम फरीसीमन कटोरा अऊ बरतन ला बाहिर ले त धोथव, पर तुम्‍हर भीतर म लालच अऊ बुरई भरे हवय। <verse number="40" style="v"/>हे मुरुख मनखेमन! परमेसर जऊन ह बाहिर भाग ला बनाईस, का ओह भीतरी भाग ला घलो नइं बनाईस? <verse number="41" style="v"/>पर बरतन के भीतर के चीज ला गरीबमन ला देवव, अऊ हर एक चीज तुम्‍हर बर साफ हो जाही।</para>
  <para style="p">
    <verse number="42" style="v"/>हे फरीसीमन! तुमन ला धिक्‍कार ए, काबरकि तुमन परमेसर ला अपन पोदीना, सुदाब, अऊ बारी के जम्मो किसम के साग-भाजी के दसवां भाग ला देथव, पर तुमन नियाय अऊ परमेसर के मया ला टार देथव। तुमन ला चाही कि ए दूसर काम ला करव अऊ पहिली ला घलो झन छोड़व।</para>
  <para style="p">
    <verse number="43" style="v"/>हे फरीसीमन, तुमन ला धिक्‍कार ए, काबरकि तुमन ला सभा घरमन म सबले बने जगह म बईठना अऊ बजारमन म मनखेमन ले जोहार झोंकना, बने लगथे।</para>
  <para style="p">
    <verse number="44" style="v"/>तुमन ला धिक्‍कार ए, काबरकि तुमन बिगर चिन्‍हां लगाय कबरमन सहीं अव, जेकर ऊपर मनखेमन बिगर जाने चलथें<note caller="+" style="f"><char style="fr" closed="false">11:44 </char><char style="ft" closed="false">यहूदी कानून के मुताबिक कहूं कोनो कबर ला छू लेथे त ओह असुध हो जाथे, एकरसेति कबर ला सफेद चूना ले पोते जावय, ताकि एह साफ-साफ दिखय। देखव – मत्ती 23:27</char></note>।”</para>
  <para style="p">
    <verse number="45" style="v"/>कानून के एक जानकार ह यीसू ला कहिस, “हे गुरू, ए बातमन ला कहिके, तेंह हमर घलो बेजत्ती करथस।”</para>
  <para style="p">
    <verse number="46" style="v"/>यीसू ह कहिस, “अऊ हे कानून के जानकारमन! तुमन ला धिक्‍कार ए, काबरकि तुमन मनखेमन ला बोझा ले लाद देथव, जऊन ला ओमन बहुंत मुसकुल से उठा सकथें, पर तुमन खुदे ओ बोझा ला उठाय बर अपन एक अंगरी ले घलो ओमन के मदद नइं करव।</para>
  <para style="p">
    <verse number="47" style="v"/>तुमन ला धिक्‍कार ए, काबरकि तुमन ओ अगमजानीमन के कबर बनाथव, जऊन मन ला तुम्‍हर पुरखामन मार डारे रिहिन। <verse number="48" style="v"/>ए किसम ले तुमन खुदे मान लेथव कि जऊन कुछू तुम्‍हर पुरखामन करिन, ओह सही रिहिस; काबरकि ओमन अगमजानीमन ला मार डारिन, अऊ तुमन ओमन के कबर बनाथव। <verse number="49" style="v"/>एकर कारन, परमेसर के बुद्धि ह कहिस, ‘मेंह ओमन करा अगमजानी अऊ प्रेरित मन ला पठोहूं। ओम ले कुछू झन ला ओमन मार डारहीं अऊ आने मन ला सताहीं।’ <verse number="50" style="v"/>एकर खातिर, ए पीढ़ी के मनखेमन ओ जम्मो अगमजानीमन के खून के जिम्मेदार ठहराय जाहीं, जऊन मन ला संसार के सुरू ले मार डारे गे हवय, <verse number="51" style="v"/>हाबिल के खून ले लेके जकरयाह के खून तक, जऊन ला बेदी अऊ पबितर जगह के बीच म मारे गे रिहिस। हव, मेंह तुमन ला कहथंव, ए पीढ़ी के मनखेमन ए जम्मो बात के जिम्मेदार ठहराय जाहीं।</para>
  <para style="p">
    <verse number="52" style="v"/>कानून के जानकारमन! तुमन ला धिक्‍कार ए, काबरकि तुमन गियान के चाबी ला ले लेय हव। तुमन खुद ओकर भीतर नइं गेव, अऊ तुमन ओमन ला घलो रोक दे हवव, जऊन मन भीतर जावत रिहिन।”</para>
  <para style="p">
    <verse number="53" style="v"/>तब यीसू ह ओ जगह ले चल दीस। ओही बेरा ले फरीसी अऊ कानून के गुरू मन ओकर पाछू पड़के बहुंत बिरोध करे लगिन अऊ ओकर ले बहुंते चीज के बारे म सवाल करे लगिन। <verse number="54" style="v"/>असल म ओमन ए ताक म रहंय कि यीसू के मुहूं ले कोनो गलत बात निकरे अऊ ओमन ओला पकड़ लें।</para>
  <chapter number="12" style="c"/>
  <para style="s1">चेतउनी अऊ उत्साह</para>
  <para style="r">(<ref loc="MAT 10:26-27">मत्ती 10:26-27</ref>)</para>
  <para style="p">
    <verse number="1" style="v"/>इही दौरान हजारों मनखेमन के भीड़ लग गीस अऊ ओमन एक-दूसर ऊपर गिरे पड़त रिहिन, त यीसू ह पहिली अपन चेलामन ला कहे के सुरू करिस, “फरीसीमन के खमीर ले सचेत रहव, मतलब कि ओमन के ढोंगीपन ले सचेत रहव। <verse number="2" style="v"/>कुछू घलो बात ढंके नइं ए, जऊन ला खोले नइं जाही या कुछू भी बात छिपे नइं ए, जऊन ला बताय नइं जाही। <verse number="3" style="v"/>एकरसेति, जऊन बात तुमन अंधियार म कहे हवव, ओह दिन के अंजोर म सुने जाही, अऊ जऊन बात तुमन बंद कोठरी म मनखेमन के कान म चुपेचाप कहे हवय, ओला घर के छानी ऊपर ले खुले-आम बताय जाही।</para>
  <para style="p">
    <verse number="4" style="v"/>मोर संगवारीमन, मेंह तुमन ला कहत हंव कि ओमन ले झन डरव, जऊन मन देहें ला घात करथें अऊ ओकर बाद ओमन अऊ कुछू नइं कर सकंय। <verse number="5" style="v"/>पर मेंह तुमन ला बतावत हंव कि तुमन ला काकर ले डरना चाही। ओकर ले डरव, जेकर करा तुमन ला मारे के बाद नरक म डारे के सामरथ हवय। हव, मेंह तुमन ला कहत हंव, ओकरेच ले डरव। <verse number="6" style="v"/>पांच ठन गौरइया चिरई कतेक म बिकथे? दू पईसा ले जादा म नइं बिकय। तभो ले परमेसर ह ओम ले एको ठन ला नइं भूलय। <verse number="7" style="v"/>अऊ त अऊ तुम्‍हर मुड़ के जम्मो चुंदीमन गने गे हवंय। झन डरव; तुमन गौरइया चिरईमन ले जादा कीमत के अव।</para>
  <para style="p">
    <verse number="8" style="v"/>मेंह तुमन ला कहत हंव कि जऊन ह मोला मनखेमन के आघू म मान लेथे, ओला मनखे के बेटा घलो परमेसर के स्वरगदूतमन के आघू म मान लिही। <verse number="9" style="v"/>पर जऊन ह मोला मनखेमन के आघू म इनकार करथे, ओला मनखे के बेटा घलो परमेसर के स्वरगदूतमन के आघू म इनकार करही। <verse number="10" style="v"/>अऊ जऊन ह मनखे के बेटा के बिरोध म कोनो बात कहिथे, त ओला माफ करे जाही, पर जऊन ह पबितर आतमा के बिरोध म निन्दा करथे, ओला माफ करे नइं जावय।</para>
  <para style="p">
    <verse number="11" style="v"/>जब मनखेमन तुमन ला सभा घर, सासन करइया अऊ अधिकारीमन के आघू म लानथें, त ए बात के चिंता झन करव कि तुमन अपन बचाव कइसने करहू या ओमन के आघू म का कहिहू, <verse number="12" style="v"/>काबरकि पबितर आतमा ह ओहीच बेरा तुमन ला ए बात ला सीखा दिही कि तुमन ला का कहना चाही।”</para>
  <para style="s1">एक मुरुख धनवान मनखे के पटं‍तर</para>
  <para style="p">
    <verse number="13" style="v"/>भीड़ म ले एक मनखे ह यीसू ला कहिस, “हे गुरू, मोर भाई ले कह कि ओह मोर संग ओ संपत्ति के बंटवारा करय, जऊन ला हमर ददा हमर बर छोंड़ गे हवय।”</para>
  <para style="p">
    <verse number="14" style="v"/>यीसू ह ओला कहिस, “हे मनखे, कोन ह मोला तुम्‍हर नियायधीस या तुम्‍हर बीच म संपत्ति के बंटवारा करइया ठहराईस?” <verse number="15" style="v"/>तब ओह ओमन ला कहिस, “सचेत रहव! अपन-आप ला जम्मो किसम के लालच ले दूर रखव; काबरकि मनखे के जिनगी ह ए बात ले नइं बनय कि ओकर करा कतेक जादा संपत्ति हवय।”</para>
  <para style="p">
    <verse number="16" style="v"/>तब यीसू ह ओमन ला ए पटं‍तर कहिस, “एक धनवान मनखे के खेत म बहुंत फसल होईस। <verse number="17" style="v"/>ओह अपन मन म सोचिस, ‘अब मेंह का करंव? मोर करा मोर फसल ला रखे के जगह नइं ए।’ <verse number="18" style="v"/>ओह कहिस, ‘मेंह अइसने करहूं – मेंह अपन कोठीमन ला टोरके ओकर ले बड़े-बड़े कोठी बनाहूं, अऊ उहां मेंह अपन जम्मो अनाज अऊ दूसर माल-मत्ता ला रखहूं।’ <verse number="19" style="v"/>तब में अपन-आप ले कहिहूं, ‘तोर करा बहुंत संपत्ति हवय, जऊन ह बहुंते साल तक चलही। अपन जिनगी के चिंता झन कर; खा, पी अऊ खुसी मना।’</para>
  <para style="p">
    <verse number="20" style="v"/>पर परमेसर ह ओला कहिस, ‘हे मुरुख मनखे! इहीच रतिहा तोर परान ला ले लिये जाही; तब ए जम्मो चीज काकर होही, जऊन ला तेंह अपन बर रखे हवस।’</para>
  <para style="p">
    <verse number="21" style="v"/>अइसनेच हर एक ओ मनखे के संग होही, जऊन ह अपन बर धन संकेलथे, पर परमेसर के नजर म धनवान नो हय।”</para>
  <para style="s1">चिंता झन करव</para>
  <para style="r">(<ref loc="MAT 6:25-34">मत्ती 6:25-34</ref>)</para>
  <para style="p">
    <verse number="22" style="v"/>तब यीसू ह अपन चेलामन ला कहिस, “एकरसेति मेंह तुमन ला कहत हंव, अपन जिनगी के बारे म चिंता झन करव कि तुमन का खाहू, या अपन देहें के बारे म चिंता झन करव कि तुमन का पहिरहू। <verse number="23" style="v"/>जिनगी ह खाना ले जादा महत्‍व के अय, अऊ देहें ह ओन्ढा ले जादा महत्‍व रखथे। <verse number="24" style="v"/>कऊवां चिरईमन के बारे सोचव: ओमन न कुछू बोवंय अऊ न लुवंय; ओमन करा न भंडार-घर हवय न ही कोठार; तभो ले परमेसर ओमन ला खवाथे। तुमन तो चिरईमन ले बढ़ के अव। <verse number="25" style="v"/>तुमन म अइसने कोनो हवय, जऊन ह चिंता करे के दुवारा अपन जिनगी के एक घरी घलो बढ़ा सकथे? <verse number="26" style="v"/>जब तुमन ए बहुंत छोटे चीज ला नइं कर सकव, त तुमन आने बड़े चीजमन के बारे म चिंता काबर करथव?</para>
  <para style="p">
    <verse number="27" style="v"/>सोचव कि जंगली फूलमन कइसने बाढ़थें; ओमन न मिहनत करंय अऊ न ही अपन बर कपड़ा बनावंय। पर मेंह तुमन ला बतावत हंव, अऊ त अऊ सुलेमान सहीं धनी राजा घलो एमन ले काकरो सहीं सुघर कपड़ा नइं पहिरे रिहिस। <verse number="28" style="v"/>जब परमेसर ह भुइयां के कांदी ला अइसने कपड़ा पहिराथे, जऊन ह आज इहां हवय अऊ कल आगी म झोंके जाही, त हे अल्‍प बिसवासीमन, का ओह तुमन ला अऊ जादा कपड़ा नइं पहिराही। <verse number="29" style="v"/>अऊ एकर धियान म झन रहव कि तुमन का खाहू या का पीहू; एकर चिंता झन करव। <verse number="30" style="v"/>काबरकि ए संसार म परमेसर ऊपर बिसवास नइं करइयामन ए जम्मो चीज के खोज म रहिथें, अऊ तुम्‍हर ददा परमेसर ह जानथे कि तुमन ला ए चीजमन के जरूरत हवय। <verse number="31" style="v"/>परमेसर के राज के खोज म रहव, त संग म ए चीजमन घलो तुमन ला ओह दिही।</para>
  <para style="p">
    <verse number="32" style="v"/>हे छोटे झुंड! झन डर, काबरकि तोर ददा परमेसर ह तोला राज देके खुस हवय। <verse number="33" style="v"/>अपन संपत्ति ला बेंच अऊ गरीबमन ला दे। अपन बर अइसने बटुवा बनावव, जऊन ह जुन्ना नइं होवय, याने स्‍वरग म अपन धन जमा करव, जऊन ह कभू नइं घटय; जेकर लकठा म चोर नइं आ सकय अऊ जऊन ला कीरा घलो नइं खा सकय। <verse number="34" style="v"/>काबरकि जिहां तोर धन हवय, उहां तोर मन घलो लगे रहिही।”</para>
  <para style="s1">सचेत सेवक</para>
  <para style="p">
    <verse number="35" style="v"/>“तुमन सेवा करे बर हमेसा तियार रहव अऊ अपन दीया ला बारे रखव; <verse number="36" style="v"/>ओ सेवकमन सहीं, जऊन मन अपन मालिक के एक बिहाव भोज ले लहुंटे के बाट जोहत हवंय, ताकि जब ओह आवय अऊ कपाट ला खटखटावय, त ओमन तुरते ओकर बर कपाट ला खोल सकंय। <verse number="37" style="v"/>ओ सेवकमन बर एह खुसी के बात होही, जब ओमन के मालिक लहुंटके आथे, त ओमन ला जागत पाथे। मेंह तुमन ला सच कहथंव – ओह खुदे सेवा करे बर सेवक के कपड़ा पहिरही; ओह ओमन ला खाना खवाय बर बईठाही अऊ आके ओमन के सेवा करही। <verse number="38" style="v"/>ओ सेवकमन बर एह बने बात होही, यदि ओमन के मालिक रतिहा के दूसर या तीसरा पहर म आवय अऊ ओमन ला सचेत पावय। <verse number="39" style="v"/>पर तुमन ए बात ला जान लेवव: यदि घर के मालिक ए जानतिस कि चोर ह कतेक बेरा आही, त ओह अपन घर ला चोरी होय बर नइं छोंड़ देतिस। <verse number="40" style="v"/>तुमन घलो हमेसा तियार रहव, काबरकि मनखे के बेटा ह अइसने बेरा म आ जाही, जब तुमन ओकर आय के आसा नइं करत होहू।”</para>
  <para style="p">
    <verse number="41" style="v"/>पतरस ह पुछिस, “हे परभू, ए पटं‍तर ला का तेंह हमर बर कहत हवस या फेर जम्मो झन बर?”</para>
  <para style="p">
    <verse number="42" style="v"/>परभू ह जबाब देके कहिस, “ओ बिसवासी अऊ बुद्धिमान सेवक कोन ए, जऊन ला ओकर मालिक ए जिम्मेदारी देथे कि ओह घर ला चलावय अऊ आने सेवकमन ला सही समय म ओमन के भाग के खाना देवय। <verse number="43" style="v"/>एह ओ सेवक बर खुसी के बात होही कि जब ओकर मालिक ह आथे, त ओला अइसने करत पाथे। <verse number="44" style="v"/>मेंह तुमन ला सच कहत हंव कि मालिक ह ओ सेवक ला अपन जम्मो संपत्ति के जिम्मेदारी दे दिही। <verse number="45" style="v"/>पर यदि ओ सेवक ह अपन मन म ए कहय, ‘मोर मालिक ह आय म अब्‍बड़ देरी करत हवय।’ अऊ अइसने सोचके ओह आने सेवक अऊ सेविका मन ला मारन-पीटन लगय, अऊ खाय अऊ पीये लगे अऊ मतवाल हो जावय, <verse number="46" style="v"/>तब ओ सेवक के मालिक ह एक अइसने दिन म आ जाही, जब ओह ओकर आय के आसा नइं करत होही अऊ ओकर आय के बेरा ला घलो नइं जानत होही। तब मालिक ह ओला कठोर सजा दिही अऊ ओला अबिसवासीमन के संग म रखही।</para>
  <para style="p">
    <verse number="47" style="v"/>ओ सेवक जऊन ह अपन मालिक के ईछा ला जानथे, पर तियार नइं रहय या जऊन बात ला ओकर मालिक चाहथे ओला नइं करय, त ओ सेवक ह बहुंत मार खाही। <verse number="48" style="v"/>पर जऊन सेवक ह अपन मालिक के ईछा ला नइं जानत हवय, अऊ बिगर जाने ओह गलत काम करथे, त ओह कम मार खाही। जऊन ला बहुंत दिये गे हवय, ओकर ले बहुंत मांगे जाही, अऊ जऊन ला बहुंत सऊंपे गे हवय, ओकर ले बहुंत लिये जाही।”</para>
  <para style="s1">फूट के कारन</para>
  <para style="r">(<ref loc="MAT 10:34-36">मत्ती 10:34-36</ref>)</para>
  <para style="p">
    <verse number="49" style="v"/>“मेंह धरती म आगी लगाय बर आय हवंव, अऊ मेंह ए चाहत हंव कि बने होतिस कि एम पहिली ले आगी लगे होतिस। <verse number="50" style="v"/>मोला एक बतिसमा म ले होके जाना हवय, अऊ जब तक ओह पूरा नइं हो जावय, मेंह बहुंत बियाकुल हवंव। <verse number="51" style="v"/>का तुमन ए सोचत हव कि मेंह धरती म सांति लाने बर आय हवंव। नइं, मेंह तुमन ला कहत हंव कि मेंह फूट डारे बर आय हवंव। <verse number="52" style="v"/>अब ले जब एक परिवार म पांच झन होहीं, त ओमन म फूट पड़ही; तीन झन ह दू झन के बिरोध म अऊ दू झन ह तीन झन के बिरोध म रहिहीं। <verse number="53" style="v"/>ददा ह अपन बेटा के बिरोध म होही, त बेटा ह अपन ददा के बिरोध म। दाई ह अपन बेटी के बिरोध म होही, त बेटी ह अपन दाई के बिरोध म; अऊ सास ह अपन बहू के बिरोध म होही, त बहू ह अपन सास के बिरोध म।”</para>
  <para style="s1">समय के पहिचान करई</para>
  <para style="r">(<ref loc="MAT 16:2-3">मत्ती 16:2-3</ref>)</para>
  <para style="p">
    <verse number="54" style="v"/>यीसू ह मनखेमन के भीड़ ला घलो कहिस, “जब तुमन पछिम दिग म एक बादर उठत देखथव, त तुरते तुमन कहिथव कि बारिस होवइया हवय; अऊ अइसनेच होथे। <verse number="55" style="v"/>अऊ जब दक्खिन दिग के हवा चलथे, त तुमन कहिथव कि गरमी बढ़इया हवय, अऊ अइसनेच होथे। <verse number="56" style="v"/>हे ढोंगी मनखेमन! धरती अऊ अकास ला तुमन देखके जान लेथव कि एकर का मतलब होथे; तब तुमन ए समय के मतलब ला काबर नइं जानव?</para>
  <para style="p">
    <verse number="57" style="v"/>तुमन खुदे काबर फैसला नइं कर लेवव कि का सही ए? <verse number="58" style="v"/>यदि कोनो मनखे तुम्‍हर बिरोध म नालिस करय अऊ तुमन ला कचहरी म ले जावय, त तुमन भरसक कोसिस करव कि ओकर संग डहार म ही मामला के निपटारा हो जावय; नइं तो ओह तुमन ला नियायधीस करा खींचके ले जाही, अऊ नियायधीस ह तुमन ला पुलिस ला सऊंप दिही, अऊ पुलिस ह तुमन ला जेल म डार दिही। <verse number="59" style="v"/>मेंह तुमन ला कहत हंव कि जब तक तुमन एक-एक पईसा नइं भर दूहू, तब तक उहां ले नइं छूट सकव।”</para>
  <chapter number="13" style="c"/>
  <para style="s1">पाप ले पछताप करव या नास होवव</para>
  <para style="p">
    <verse number="1" style="v"/>ओ समय उहां कुछू मनखेमन रिहिन। ओमन यीसू ला ओ गलील के मनखेमन के बारे म बताईन, जेमन ला पीलातुस ह मरवाय रिहिस, जब ओमन परमेसर ला बलिदान चघावत रिहिन। <verse number="2" style="v"/>ए सुनके यीसू ह ओमन ला जबाब दीस, “का तुमन ए सोचथव कि ए गलीलीमन आने जम्मो गलीली मनखेमन ले जादा पापी रिहिन, काबरकि ओमन ए किसम ले मारे गीन? <verse number="3" style="v"/>नइं! पर मेंह तुमन ला कहत हंव कि यदि तुमन अपन पाप ले पछताप नइं करहू, त तुमन जम्मो झन घलो ओमन सहीं नास होहू। <verse number="4" style="v"/>या ओ अठारह झन के बारे म का सोचथव, जऊन मन मर गीन, जब ओमन के ऊपर सीलोह म गुम्मट ह गिरिस, का ओमन यरूसलेम म रहइया अऊ आने जम्मो झन ले जादा कसूरदार रिहिन? <verse number="5" style="v"/>नइं! मेंह तुमन ला कहत हंव कि यदि तुमन अपन पाप ले पछताप नइं करहू, त तुमन जम्मो झन घलो ओमन सहीं नास होहू।”</para>
  <para style="p">
    <verse number="6" style="v"/>तब यीसू ह ए पटं‍तर कहिस, “एक मनखे के अंगूर के बारी म एक ठन अंजीर के रूख रिहिस। एक दिन ओ मनखे ह ओ रूख म फर देखे बर गीस, पर ओह एको ठन फर नइं पाईस। <verse number="7" style="v"/>एकरसेति ओह अपन बारी के माली ला कहिस, ‘देख, तीन साल ले मेंह ए अंजीर के रूख म फर देखे बर आवत हवंव पर एको ठन नइं पाय हवंव। ए रूख ला काट डार। एह काबर भुइयां ला घेरे रहिही।’ <verse number="8" style="v"/>पर बारी के माली ह कहिस, ‘हे मालिक, एला एक बछर अऊ रहन दे; मेंह एकर चारों अंग माटी ला कोड़हूं अऊ ओम खातू डालहूं। <verse number="9" style="v"/>कहूं एह अगले साल फरही, त ठीक। कहूं नइं फरही, त तेंह काट डारबे।’ ”</para>
  <para style="s1">यीसू ह एक अपंग माईलोगन ला बिसराम दिन म बने करथे</para>
  <para style="p">
    <verse number="10" style="v"/>एक बिसराम के दिन, यीसू ह एक ठन सभा घर म उपदेस देवत रिहिस। <verse number="11" style="v"/>उहां एक माईलोगन रिहिस, जऊन ला परेत आतमा ह अठारह साल ले अपंग कर दे रिहिस। ओह कुबड़ी हो गे रिहिस अऊ कइसने करके घलो सीधा ठाढ़ नइं हो सकत रिहिस। <verse number="12" style="v"/>जब यीसू ह ओला देखिस, त ओला आघू म बलाईस अऊ ओकर ले कहिस, “हे नारी! तोर बेमारी ह दूर हो जावय।” <verse number="13" style="v"/>तब यीसू ह ओकर ऊपर अपन हांथ रखिस, अऊ तुरते ओ माईलोगन ह सीधा ठाढ़ हो गीस अऊ परमेसर के महिमा करिस।</para>
  <para style="p">
    <verse number="14" style="v"/>काबरकि यीसू ह ओ माईलोगन ला बिसराम दिन म बने करे रिहिस, एकरसेति सभा घर के अधिकारी ह खिसियाईस अऊ मनखेमन ला कहिस, “काम करे बर छै दिन हवय। एकरसेति ओ दिनमन म आवव अऊ बने होवव, पर बिसराम दिन म नइं।”</para>
  <para style="p">
    <verse number="15" style="v"/>परभू ह ओला ए जबाब दीस, “हे ढोंगी मनखेमन, का तुमन ले हर एक मनखे बिसराम दिन म अपन बइला या गदहा ला कोठा ले ढिल के पानी पीयाय बर नइं ले जावय? <verse number="16" style="v"/>तब ए माईलोगन जऊन ह अब्राहम के संतान अय, अऊ जऊन ला सैतान ह अठारह साल ले बांधके रखे रिहिस। का एह ठीक नो हय कि ओला बिसराम दिन म ए बंधन ले छुटकारा मिलय?”</para>
  <para style="p">
    <verse number="17" style="v"/>जब यीसू ह ए बात कहिस, त ओकर जम्मो बिरोधीमन के बेजत्ती होईस, पर जऊन अद्भूत काम ओह करत रिहिस, ओकर ले मनखेमन खुस होईन।</para>
  <para style="s1">सरसों बीजा अऊ खमीर के पटं‍तर</para>
  <para style="r">(<ref loc="MAT 13:31-32">मत्ती 13:31-32</ref>, <ref loc="MAT 13:33">33</ref>; <ref loc="MRK 4:30-32">मरकुस 4:30-32</ref>)</para>
  <para style="p">
    <verse number="18" style="v"/>तब यीसू ह पुछिस, “परमेसर के राज ह काकर सहीं अय? मेंह एकर तुलना काकर संग करंव? <verse number="19" style="v"/>एह ओकर सहीं अय, जब एक मनखे ह एक ठन सरसों के बीजा ला लीस अऊ अपन बारी म बोईस। ओह बाढ़िस, अऊ बाढ़के एक ठन रूख हो गीस, अऊ अकास के चिरईमन एकर थांघामन म बसेरा करिन।”</para>
  <para style="p">
    <verse number="20" style="v"/>यीसू ह फेर पुछिस, “मेंह परमेसर के राज के तुलना काकर संग करंव? <verse number="21" style="v"/>एह खमीर सहीं अय, जऊन ला एक माईलोगन ह लीस अऊ ओला बहुंत अकन आंटा म मिलाके तब तक गुंथिस, जब तक कि आंटा ह फूल नइं गीस।”</para>
  <para style="s1">संकरा कपाट</para>
  <para style="r">(<ref loc="MAT 7:13-14">मत्ती 7:13-14</ref>, <ref loc="MAT 7:21-23">21-23</ref>)</para>
  <para style="p">
    <verse number="22" style="v"/>यीसू ह यरूसलेम सहर जावत बेरा, डहार म ओह सहर अऊ गांव मन म उपदेस करत गीस। <verse number="23" style="v"/>एक झन ओकर ले पुछिस, “हे परभू, का सिरिप थोरकन मनखेमन उद्धार पाहीं?”</para>
  <para style="p">
    <verse number="24" style="v"/>यीसू ह ओमन ला कहिस, “संकरा कपाट ले होके जाय के भरसक कोसिस करव; काबरकि मेंह तुमन ला कहत हंव कि बहुंते मनखेमन एम ले जाय के कोसिस करहीं, पर जाय नइं सकहीं। <verse number="25" style="v"/>जब एक बार घर के मालिक ह उठही अऊ कपाट ला बंद कर दिही, त तुमन बाहिर म ठाढ़े रहि जाहू अऊ कपाट ला खटखटावत ए बिनती करहू, ‘हे परभू, हमर बर कपाट ला खोल दे।’</para>
  <para style="p">पर ओह तुमन ला ए जबाब दिही, ‘मेंह नइं जानंव कि तुमन कहां ले आय हवव।’</para>
  <para style="p">
    <verse number="26" style="v"/>तब तुमन ह कहिहू, ‘हमन तोर संग खाय पीये रहेंन, अऊ तेंह हमर गली म उपदेस दे हवस।’</para>
  <para style="p">
    <verse number="27" style="v"/>पर ओह जबाब दिही, ‘मेंह नइं जानंव कि तुमन कहां ले आय हवव। हे कुकरमीमन! तुमन जम्मो झन मोर ले दूरिहा हटव।’</para>
  <para style="p">
    <verse number="28" style="v"/>जब तुमन अब्राहम, इसहाक, याकूब अऊ जम्मो अगमजानीमन ला परमेसर के राज म बईठे अऊ अपन-आप ला बाहिर फेंके हुए देखहू, त तुमन रोहू अऊ अपन दांत पीसहू। <verse number="29" style="v"/>मनखेमन पूरब, पछिम अऊ उत्तर, दक्खिन, चारों दिग ले आहीं अऊ परमेसर के राज के भोज म सामिल होहीं। <verse number="30" style="v"/>अऊ देखव! जऊन मन आखिरी म हवंय, ओमन पहिली हो जाहीं; अऊ जऊन मन पहिली हवंय, ओमन आखिरी म हो जाहीं।”</para>
  <para style="s1">यरूसलेम सहर बर यीसू के दुःख</para>
  <para style="r">(<ref loc="MAT 23:37-39">मत्ती 23:37-39</ref>)</para>
  <para style="p">
    <verse number="31" style="v"/>ओतकी बेरा कुछू फरीसीमन यीसू करा आईन अऊ ओला कहिन, “तेंह ए जगह ला छोंड़के कहीं अऊ चल दे; काबरकि हेरोदेस राजा ह तोला मार डारे बर चाहथे।”</para>
  <para style="p">
    <verse number="32" style="v"/>यीसू ह ओमन ला कहिस, “जावव अऊ ओ कोलिहा ले कहव; आज अऊ कल मेंह परेत आतमामन ला निकारहूं अऊ बेमार मनखेमन ला बने करहूं, अऊ तीसरा दिन मोर काम ह पूरा हो जाही। <verse number="33" style="v"/>कुछू घलो होवय, मोला आज, कल अऊ परसों चलते रहना जरूरी ए – काबरकि एह नइं हो सकय कि एक अगमजानी ह यरूसलेम सहर के बाहिर म मरय।</para>
  <para style="p">
    <verse number="34" style="v"/>हे यरूसलेम के मनखेमन! तुमन अगमजानीमन ला मार डारथव अऊ तुमन ओ संदेसियामन ऊपर पथरा फेंकथव, जऊन मन ला परमेसर ह तुम्‍हर करा पठोथे। कतको बार मेंह चाहेंव कि तुमन ला एक संग संकेलंव, जइसने एक कुकरी ह अपन चियांमन ला अपन डेना खाल्‍हे म संकेलथे, पर तुमन मोला अइसने करन नइं देवव। <verse number="35" style="v"/>देखव, ओ जगह जिहां तुमन रहिथव, ओह उजाड़ छोंड़े जावथे। मेंह तुमन ला कहत हंव कि तुमन मोला तब तक नइं देखहू, जब तक कि तुमन ए नइं कहिहू, ‘धइन ए ओ, जऊन ह परभू के नांव म आथे।’<note caller="+" style="f"><char style="fr" closed="false">13:35 </char><char style="ft" closed="false">भजन-संहिता 118:26</char></note>”</para>
  <chapter number="14" style="c"/>
  <para style="s1">यीसू ह बिसराम दिन म एक मनखे ला चंगा करथे</para>
  <para style="p">
    <verse number="1" style="v"/>एक बिसराम के दिन, यीसू ह बड़े फरीसी के घर म खाना खाय बर गीस, अऊ मनखेमन ओला धियान से देखत रहंय। <verse number="2" style="v"/>उहां ओकर आघू म एक झन मनखे रहय, जऊन ला जलोदर के बेमारी रिहिस। <verse number="3" style="v"/>यीसू ह फरीसी अऊ कानून के जानकारमन ले पुछिस, “बिसराम दिन म कोनो ला बेमारी ले ठीक करे के अनुमती कानून ह देथे कि नइं देवय?” <verse number="4" style="v"/>पर ओमन चुपेचाप रिहिन। तब यीसू ह ओ बेमरहा मनखे के हांथ ला धरके ओला बने करिस, अऊ ओला जावन दीस।</para>
  <para style="p">
    <verse number="5" style="v"/>तब यीसू ह ओमन ले कहिस, “यदि तुमन के काकरो एक बेटा या एक बइला हवय अऊ ओह बिसराम के दिन एक ठन कुवां म गिर जाथे, त का तुमन तुरते ओला खींचके बाहिर नइं निकारहू।” <verse number="6" style="v"/>अऊ ओमन एकर कोनो जबाब नइं दे सकिन।</para>
  <para style="p">
    <verse number="7" style="v"/>जब यीसू ह देखिस कि नेवताहारीमन कइसने चुन-चुनके बढ़िया जगह म बईठत हवंय, त ओह ओमन ला ए पटं‍तर कहिस, <verse number="8" style="v"/>“जब कोनो तुमन ला बिहाव के भोज बर नेवता देथे, त उहां जाके सबले बढ़िया जगह म झन बईठव, काबरकि हो सकथे कि उहां तोर ले घलो जादा बड़े मनखे ला नेवता देय गे होही, <verse number="9" style="v"/>यदि अइसने अय, तब ओ मनखे जऊन ह तुमन दूनों ला नेवता देय हवय, आही अऊ तोला कहिही, ‘तोर जगह ए मनखे ला देय दे।’ तब तोर बेजत्ती होही अऊ तोला छोटे जगह म बईठना पड़ही। <verse number="10" style="v"/>एकरसेति जब तोला नेवता दिये जाथे, त जाके छोटे जगह म बईठ, ताकि जब नेवता देवइया ह आवय, त ओह तोर ले कहय, ‘हे संगवारी, जाके बने जगह म बईठ।’ तब आने जम्मो संगी पहुनामन के आघू म तोर आदर-मान होही। <verse number="11" style="v"/>काबरकि जऊन ह अपन-आप ला बड़े करथे, ओला छोटे करे जाही अऊ जऊन ह अपन-आप ला छोटे करथे, ओला बड़े करे जाही।”</para>
  <para style="p">
    <verse number="12" style="v"/>तब यीसू ह अपन नेवता देवइया ला कहिस, “जब तेंह मंझन या रतिहा कोनो भोज देथस, त अपन संगवारी या अपन भाई या अपन रिस्तेदार या अपन धनी पड़ोसी मन ला झन नेवता दे; यदि तेंह ओमन ला नेवता देथस, त ओमन घलो बदले म तोला नेवता दे सकथें, अऊ ए किसम ले जऊन कुछू तेंह करे हवस, ओकर भरपई हो जाही। <verse number="13" style="v"/>पर जब तेंह कोनो भोज देथस, त गरीब, अपंग, खोरवा अऊ अंधरामन ला बलाय कर। <verse number="14" style="v"/>तब परमेसर ह तोला आसिस दिही। हालाकि ओमन बदले म तोला कुछू नइं दे सकंय, पर तोला एकर परतिफल ओ समय मिलही, जब धरमी मनखेमन फेर जी उठहीं।”</para>
  <para style="s1">बड़े भोज के पटं‍तर</para>
  <para style="r">(<ref loc="MAT 22:1-10">मत्ती 22:1-10</ref>)</para>
  <para style="p">
    <verse number="15" style="v"/>जऊन मन यीसू के संग खाय बर बईठे रिहिन, ओम ले एक झन जब एला सुनिस, त ओह यीसू ले कहिस, “धइन ए ओ मनखे जऊन ह ओ भोज म खाही, जऊन ह परमेसर के राज म होही।”</para>
  <para style="p">
    <verse number="16" style="v"/>यीसू ह ओला कहिस, “एक बार एक मनखे ह एक बड़े भोज करिस, अऊ बहुंत मनखेमन ला नेवता दीस। <verse number="17" style="v"/>जब भोज ह तियार हो गीस, त ओह अपन सेवक ला नेवताहारीमन करा ए कहे बर पठोईस, ‘आवव, जम्मो चीज तियार हो गे हवय।’</para>
  <para style="p">
    <verse number="18" style="v"/>पर ओमन जम्मो झन बहाना करे लगिन। पहिली मनखे ह ओ सेवक ला कहिस, ‘मेंह अभी एक ठन खेत बिसोय हवंव, अऊ मोर उहां जाना अऊ ओला देखना जरूरी ए। मेंह तोर ले बिनती करत हंव कि मोला माफ कर दे।’</para>
  <para style="p">
    <verse number="19" style="v"/>आने झन ह कहिस, ‘मेंह अभी पांच जोड़ी बइला बिसोय हवंव, अऊ मेंह ओमन ला परखे बर जावत हंव। मेंह तोर ले बिनती करत हंव कि मोला माफ कर दे।’</para>
  <para style="p">
    <verse number="20" style="v"/>अऊ एक झन ह कहिस, ‘मेंह अभी बिहाव करे हवंव, एकरसेति मेंह नइं आ सकंव।’</para>
  <para style="p">
    <verse number="21" style="v"/>ओ सेवक ह वापिस आईस अऊ ए बात अपन मालिक ला बताईस। तब घर के मालिक ह गुस्सा होईस अऊ अपन सेवक ला हुकूम दीस, ‘सहर के सड़क अऊ गली मन म तुरते जा अऊ गरीब, अपंग, अंधरा अऊ खोरवामन ला ले आ।’</para>
  <para style="p">
    <verse number="22" style="v"/>ओ सेवक ह कहिस, ‘हे मालिक, जइसने तेंह कहे रहय, वइसने करे गे हवय, पर तभो ले जगह खाली हवय।’</para>
  <para style="p">
    <verse number="23" style="v"/>तब मालिक ह अपन सेवक ला कहिस, ‘बाहिर सड़क अऊ गांव तरफ के गलीमन म जा अऊ कइसने करके मनखेमन ला ले आ, ताकि मोर घर ह भर जावय। <verse number="24" style="v"/>मेंह तोला कहत हंव कि ओ नेवताहारी मनखेमन ले एको झन घलो मोर भोज के सुवाद ला चखे नइं पाहीं।’ ”</para>
  <para style="s1">चेला बने के कीमत</para>
  <para style="r">(<ref loc="MAT 10:37-38">मत्ती 10:37-38</ref>)</para>
  <para style="p">
    <verse number="25" style="v"/>एक बड़े भीड़ ह यीसू के संग जावत रिहिस, अऊ यीसू ह मनखेमन कोति मुहूं करके कहिस, <verse number="26" style="v"/>“यदि कोनो मोर करा आथे, त ए जरूरी ए कि ओह अपन ददा अऊ दाई, अपन घरवाली अऊ लइका, अपन भाई अऊ बहिनी अऊ इहां तक कि अपन जिनगी ले घलो जादा मोला मया करय, नइं तो ओह मोर चेला नइं हो सकय। <verse number="27" style="v"/>अऊ जऊन ह दुःख उठाय के मन नइं करय अऊ मोर पाछू आथे, ओह मोर चेला नइं हो सकय।</para>
  <para style="p">
    <verse number="28" style="v"/>मान लव, तुमन ले कोनो मनखे एक भवन बनाय चाहथे। त का ओह पहिली बईठके खरचा के हिसाब नइं करही, ए देखे बर कि काम ला पूरा करे बर ओकर करा पईसा हवय कि नइं? <verse number="29" style="v"/>काबरकि यदि ओह नीव धरथे अऊ काम ला पूरा नइं कर सकय, त एला जम्मो देखइयामन ए कहिके ओकर हंसी उड़ाहीं, <verse number="30" style="v"/>‘ए मनखे ह भवन बनाय के सुरू त करिस, पर काम ला पूरा नइं कर सकिस।’</para>
  <para style="p">
    <verse number="31" style="v"/>या मान लव, एक राजा ह आने राजा के बिरूद्ध लड़ई म जवइया हवय, त का ओह पहिली बईठके ए नइं सोचही कि का ओह अपन दस हजार मनखेमन के संग ओकर सामना कर सकथे, जऊन ह बीस हजार मनखे लेके ओकर बिरोध म आवथे? <verse number="32" style="v"/>यदि ओह सामना नइं कर सकय, त ओह आने राजा करा, जऊन ह अभी दूरिहा म हवय, अपन दूतमन ला पठोही अऊ मेल-मिलाप करे चाहिही। <verse number="33" style="v"/>ओही किसम ले, तुमन ले जऊन ह जब तक अपन जम्मो चीज ला नइं छोंड़ दिही, तब तक ओह मोर चेला नइं हो सकय।</para>
  <para style="p">
    <verse number="34" style="v"/>नून ह बने ए, पर यदि एकर सुवाद ह चले जाथे, त कोनो किसम ले एला फेर नूनचूर नइं करे जा सकय। <verse number="35" style="v"/>एह न तो माटी के काम आवय अऊ न तो खातू के। एला बाहिर फटिक दिये जाथे। जेकर सुने के कान हवय, ओह सुन ले।”</para>
  <chapter number="15" style="c"/>
  <para style="s1">गंवाय मेढ़ा के पटं‍तर</para>
  <para style="r">(<ref loc="MAT 18:12-14">मत्ती 18:12-14</ref>)</para>
  <para style="p">
    <verse number="1" style="v"/>एक बार जम्मो लगान लेवइया अऊ पापी मनखेमन यीसू करा जूरत रिहिन कि ओमन ओकर बात ला सुनंय। <verse number="2" style="v"/>पर फरीसी अऊ कानून के गुरू मन ए कहिके कुड़कुड़ाय लगिन, “ए मनखे ह पापीमन के सुवागत करथे अऊ ओमन के संग खाथे।”</para>
  <para style="p">
    <verse number="3" style="v"/>एकरसेति यीसू ह ओमन ला ए पटं‍तर कहिस, <verse number="4" style="v"/>“मान लव, तुमन ले एक झन करा एक सौ भेड़ हवंय अऊ ओम ले एक ठन गंवा जाथे, त का ओह ओ निनान्‍बे भेड़मन ला मैदान म छोंड़के ओ गंवाय भेड़ ला तब तक नइं खोजही, जब तक कि ओह मिल नइं जावय? <verse number="5" style="v"/>अऊ जब ओला भेड़ ह मिल जाथे, त ओह ओला खुसी के मारे अपन कंधा म उठा लेथे, <verse number="6" style="v"/>अऊ अपन घर जाथे। अऊ तब ओह अपन संगवारी अऊ पड़ोसी मन ला बलाथे अऊ कहिथे, ‘मोर संग आनंद मनावव, काबरकि मोर गंवाय भेड़ ह मोला मिल गीस।’ <verse number="7" style="v"/>मेंह तुमन ला कहत हंव कि ओही किसम ले एक पापी मनखे के पछताप करे ले स्‍वरग म बहुंत आनंद मनाय जाथे, जतेक कि निनान्‍बे धरमी मनखेमन बर नइं मनाय जावय, जऊन मन ला पछताप करे के जरूरत नइं ए।”</para>
  <para style="s1">गंवाय सिक्‍का के पटं‍तर</para>
  <para style="p">
    <verse number="8" style="v"/>“या मान लव, एक माईलोगन करा दस ठन चांदी के सिक्‍का हवय अऊ ओम ले एक ठन गंवा जाथे, त का ओह दीया बारके घर ला नइं बहारे अऊ मन लगाके खोजय जब तक कि ओह मिल न जावय। <verse number="9" style="v"/>अऊ जब ओला सिक्‍का ह मिल जाथे, त ओह अपन संगवारी अऊ पड़ोसी मन ला बलाथे अऊ कहिथे, ‘मोर संग आनंद मनावव, काबरकि मोर गंवाय सिक्‍का ह मोला मिल गे हवय।’ <verse number="10" style="v"/>मेंह तुमन ला कहत हंव कि ओही किसम ले, जब एक पापी मनखे पछताप करथे, त उहां स्‍वरग म परमेसर के स्वरगदूतमन के आघू म आनंद मनाय जाथे।”</para>
  <para style="s1">गंवाय बेटा के पटं‍तर</para>
  <para style="p">
    <verse number="11" style="v"/>यीसू ह ए घलो कहिस, “एक मनखे के दू झन बेटा रिहिन। <verse number="12" style="v"/>छोटे बेटा ह अपन ददा ला कहिस, ‘ददा! मोर बांटा के संपत्ति ला मोला देय दे।’ अऊ ओ मनखे ह अपन दूनों बेटा के बीच म संपत्ति के बंटवारा कर दीस।</para>
  <para style="p">
    <verse number="13" style="v"/>कुछू दिन के बाद, छोटे बेटा ह अपन बांटा के संपत्ति ला बेंच दीस अऊ पईसा ला लेके घर छोंड़के चल दीस। ओह बहुंत दूरिहा एक देस म गीस, जिहां ओह फालतू काम म अपन पईसा ला उड़ा दीस। <verse number="14" style="v"/>जब ओह जम्मो ला खरचा कर डारिस, त उहां ओ जम्मो देस म एक भयंकर अकाल पड़िस, अऊ ओकर करा कुछू नइं बचिस। <verse number="15" style="v"/>एकरसेति ओह ओ देस के रहइया एक मनखे करा काम करे बर गीस, जऊन ह ओला अपन खेत म, सुरामन ला चराय बर पठोईस। <verse number="16" style="v"/>ओकर ईछा होवय कि ओह ओ फली ले अपन पेट भरय, जऊन ला सुरामन खावत रहंय, पर कोनो ओला खाय बर कुछू नइं देवंय।</para>
  <para style="p">
    <verse number="17" style="v"/>जब ओह अपन होस म आईस, त कहन लगिस, ‘मोर ददा के घर बनी-भूती करइयामन करा जरूरत ले जादा खाय बर हवय, अऊ इहां मेंह भूखन मरथंव। <verse number="18" style="v"/>मेंह उठके अपन ददा करा वापिस जाहूं अऊ ओला ए कहिहूं, “हे ददा, मेंह परमेसर के बिरोध अऊ तोर बिरोध म पाप करे हवंव। <verse number="19" style="v"/>मेंह तोर बेटा कहाय के लइक नो हंव; मोला अपन एक बनिहार मनखे सहीं रख ले।” ’ <verse number="20" style="v"/>अऊ ओह उठिस अऊ अपन ददा करा चल पड़िस।</para>
  <para style="p">पर जब ओह अभी दूरिहाच म ही रिहिस, त ओकर ददा ह ओला देख डारिस, अऊ ओकर हिरदय ह दया ले भर गे। ओह अपन बेटा करा दऊड़के गीस अऊ ओला अपन बाहां म पोटार के चूमिस।</para>
  <para style="p">
    <verse number="21" style="v"/>बेटा ह ओला कहिस, ‘हे ददा, मेंह परमेसर के बिरोध अऊ तोर बिरोध म पाप करे हवंव। मेंह तोर बेटा कहाय के लइक नो हंव।’</para>
  <para style="p">
    <verse number="22" style="v"/>पर ददा ह अपन सेवकमन ला बलाके कहिस, ‘जल्दी करव। सबले बढ़िया कपड़ा लानव अऊ एला पहिरावव। एकर अंगरी म मुंदी अऊ एकर गोड़ म पनही पहिरावव। <verse number="23" style="v"/>मोटा-ताजा पसु लानके काटव, ताकि हमन खावन अऊ खुसी मनावन। <verse number="24" style="v"/>काबरकि मोर ए बेटा ह मर गे रिहिस, पर अब जी गे हवय; एह गंवा गे रिहिस, पर अब मिल गे हवय।’ अऊ ओमन खुसी मनाय लगिन।</para>
  <para style="p">
    <verse number="25" style="v"/>ओही बेरा म ओकर बड़े बेटा ह खेत म रिहिस। जब ओह लहुंटत रिहिस अऊ घर के लकठा म आईस, त ओह गाय-बजाय अऊ नाचे के अवाज सुनिस। <verse number="26" style="v"/>ओह एक सेवक ला बलाईस अऊ ओकर ले पुछिस, ‘का होवत हवय?’ <verse number="27" style="v"/>ओ सेवक ह कहिस, ‘तोर भाई ह आय हवय, अऊ तोर ददा ह मोटा-ताजा पसु कटवाय हवय, काबरकि ओह ओला सही-सलामत पाय हवय।’</para>
  <para style="p">
    <verse number="28" style="v"/>एला सुनके बड़े भाई ह गुस्सा करिस अऊ घर के भीतर जाय नइं चाहिस। एकरसेति ओकर ददा ह बाहिर आईस अऊ भीतर आय बर ओकर ले बिनती करे लगिस। <verse number="29" style="v"/>पर ओह अपन ददा ला जबाब दीस, ‘देख, अतेक साल तक मेंह तोर गुलाम के सहीं काम करे हवंव अऊ मेंह तोर हुकूम ला कभू नइं टारेंव। तभो ले तेंह मोला एक छेरी के पीला तक कभू नइं देय कि मेंह अपन संगवारीमन संग आनंद मना सकंव। <verse number="30" style="v"/>पर जब तोर ए बेटा ह घर आईस, जऊन ह कि तोर संपत्ति ला बेस्‍यामन संग उड़ा दे हवय, त तेंह ओकर बर मोटा-ताजा पसु कटवाय हवस।’</para>
  <para style="p">
    <verse number="31" style="v"/>तब ददा ह ओला कहिस, ‘मोर बेटा! तेंह सदा मोर संग हवस, अऊ जऊन कुछू मोर करा हवय, ओ जम्मो तोर ए। <verse number="32" style="v"/>पर हमन ला आनंद मनाना अऊ खुस होना चाही, काबरकि तोर ए भाई ह मर गे रिहिस, पर अब जी उठे हवय; एह गंवा गे रिहिस, पर अब मिल गे हवय।’ ”</para>
  <chapter number="16" style="c"/>
  <para style="s1">चतुर परबंधकर्ता के पटं‍तर</para>
  <para style="p">
    <verse number="1" style="v"/>यीसू ह अपन चेलामन ला कहिस, “एक धनी मनखे रिहिस। ओह अपन संपत्ति के देख-रेख करे बर एक परबंधकर्ता रखे रिहिस। अऊ ओला ए बताय गीस कि ओकर परबंधकर्ता ह ओकर संपत्ति ला बरबाद करत हवय। <verse number="2" style="v"/>एकरसेति ओह अपन परबंधकर्ता ला बलाईस अऊ कहिस, ‘मेंह तोर बारे म ए का सुनत हवंव? अपन काम के हिसाब-किताब मोला दे, काबरकि तेंह अब मोर परबंधकर्ता नइं रह सकस।’</para>
  <para style="p">
    <verse number="3" style="v"/>परबंधकर्ता ह अपन-आप ले कहिस, ‘अब मेंह का करंव? मोर मालिक ह मोला मोर काम ले छुट्टी करइया हवय। मोर अतकी ताकत नइं ए कि माटी कोड़ सकंव, अऊ भीख मांगे म मोला सरम आथे। <verse number="4" style="v"/>अब मेंह समझ गेंव कि मोला का करना चाही, ताकि जब इहां ले मोला काम ले निकार दिये जावय, त मनखेमन अपन घर म मोर सुवागत करंय।’</para>
  <para style="p">
    <verse number="5" style="v"/>एकरसेति ओह ओ जम्मो मनखेमन ला बलाईस, जऊन मन ओकर मालिक के उधारी लगत रहंय। ओह पहिली मनखे ले पुछिस, ‘तोर ऊपर मोर मालिक के कतेक उधारी हवय?’</para>
  <para style="p">
    <verse number="6" style="v"/>ओह कहिस, ‘करीब तीन हजार लीटर जैतून के तेल।’</para>
  <para style="p">तब परबंधकर्ता ह ओला कहिस, ‘अपन खाता-बही ला लेके बईठ अऊ तुरते एला डेढ़ हजार लीटर लिख दे।’</para>
  <para style="p">
    <verse number="7" style="v"/>तब ओह दूसरा मनखे ले पुछिस, ‘तोर ऊपर कतेक उधारी हवय?’</para>
  <para style="p">ओह कहिस, ‘एक सौ मन गहूं।’</para>
  <para style="p">तब परबंधकर्ता ह ओला कहिस, ‘अपन खाता-बही ला ले अऊ एला अस्सी लिख दे।’</para>
  <para style="p">
    <verse number="8" style="v"/>मालिक ह ओ बेईमान परबंधकर्ता के बड़ई करिस, काबरकि ओह चतुरई ले काम करे रिहिस। अऊ एह सच ए कि ए संसार के मनखेमन अपन मामला के निपटारा करे म परमेसर के मनखेमन ले जादा चतुर अंय। <verse number="9" style="v"/>मेंह तुमन ला कहत हंव कि संसारिक धन ले अपन बर संगवारी बना लेवव, ताकि जब ओ धन ह सिरा जावय, त तुम्‍हर सुवागत सदाकाल के घर म होवय।</para>
  <para style="p">
    <verse number="10" style="v"/>जऊन ह बहुंत छोटे चीज म ईमानदार रहिथे, ओह बहुंत म घलो ईमानदार रहिही; अऊ जऊन ह बहुंत छोटे चीज म बेईमान ए, ओह बहुंत चीज म घलो बेईमान होही। <verse number="11" style="v"/>एकरसेति यदि तुमन संसारिक धन म ईमानदार नइं अव, त तुमन ला स्‍वरग के सच्‍चा धन कोन सऊंपही? <verse number="12" style="v"/>अऊ यदि तुमन पराय संपत्ति म ईमानदार नइं ठहरेव, त तुम्‍हर खुद के संपत्ति तुमन ला कोन दिही?</para>
  <para style="p">
    <verse number="13" style="v"/>एक सेवक दू झन मालिक के सेवा नइं कर सकय। ओह एक झन ले घिन अऊ दूसर ले मया करही, या फेर ओह एक झन के भक्त होही अऊ दूसर झन ला तुछ समझही। तुमन परमेसर अऊ पईसा दूनों के सेवा नइं कर सकव।”</para>
  <para style="p">
    <verse number="14" style="v"/>ओ फरीसी जऊन मन पईसा के लोभी रिहिन, ओमन ए जम्मो ला सुनके यीसू के हंसी उड़ाय लगिन। <verse number="15" style="v"/>यीसू ह ओमन ला कहिस, “तुमन ओ मनखे अव, जऊन मन अपन-आप ला आने मनखेमन के आघू म सही ठहिराथव, पर परमेसर ह तुम्‍हर मन के बात ला जानथे। काबरकि जऊन चीज ला मनखेमन बहुंत कीमती समझथें, ओह परमेसर के नजर म तुछ ए।</para>
  <para style="p">
    <verse number="16" style="v"/>मूसा के कानून अऊ अगमजानीमन के लिखे बचन के परचार यूहन्ना बतिसमा देवइया तक करे गीस। ओकर बाद ले परमेसर के राज के सुघर संदेस के परचार करे जावथे, अऊ हर एक झन एम जाय के भरसक कोसिस करत हवय। <verse number="17" style="v"/>अकास अऊ धरती के मिट जवई सरल ए, पर मूसा के कानून के एक ठन बिन्दू घलो नइं मिटय।</para>
  <para style="p">
    <verse number="18" style="v"/>जऊन ह अपन घरवाली ला छोंड़के आने माईलोगन ले बिहाव करथे, ओह छिनारी करथे, अऊ जऊन मनखे एक छोंड़े गे माईलोगन ले बिहाव करथे, ओह छिनारी करथे।”</para>
  <para style="s1">एक धनी मनखे अऊ गरीब लाजर</para>
  <para style="p">
    <verse number="19" style="v"/>“एक धनवान मनखे रिहिस, जऊन ह बहुंत मंहगा कपड़ा पहिरे अऊ हर दिन सुख-सुबिधा म जिनगी बितावय। <verse number="20" style="v"/>लाजर नांव के एक भिखमंगा घलो रिहिस, जेकर जम्मो देहें ह घाव ले भर गे रहय, अऊ ओह धनवान मनखे के दुवारी (गेट) म पड़े रहय, <verse number="21" style="v"/>अऊ ए आसा करय कि धनवान मनखे के बचे जूठा खाना ले अपन पेट भरय। अऊ त अऊ कुकुरमन आके ओकर घावमन ला चाटंय।</para>
  <para style="p">
    <verse number="22" style="v"/>एक समय आईस, जब ओ भिखमंगा ह मर गीस अऊ स्वरगदूतमन ओला अब्राहम के गोद म पहुंचाईन। ओ धनवान मनखे घलो मर गीस अऊ ओला माटी दिये गीस। <verse number="23" style="v"/>मरे के बाद, ओह नरक म पीरा भोगत रहय, अऊ जब ओह अपन आंखी उठाके देखिस, त बहुंत दूरिहा (स्‍वरग) म अब्राहम अऊ ओकर गोदी म लाजर रहय। <verse number="24" style="v"/>अऊ ओह नरियाके कहिस, ‘हे ददा अब्राहम, मोर ऊपर दया कर अऊ लाजर ला मोर करा पठो दे कि ओह अपन अंगरी के टीप ला पानी म भिगोवय अऊ मोर जीभ ला ठंडा करय, काबरकि मेंह ए आगी म बहुंत पीरा भोगत हवंव।’</para>
  <para style="p">
    <verse number="25" style="v"/>पर अब्राहम ह कहिस, ‘ए बेटा, सुरता कर कि तोला तोर जिनगी म जम्मो बने चीज मिले रिहिस, जबकि लाजर ला खराप चीज मिले रिहिस, पर अब ओह इहां सांति पावथे, अऊ तेंह दुःख भोगथस। <verse number="26" style="v"/>अऊ एकर अलावा, हमर अऊ तोर बीच म एक बहुंत गहिरा खंचवा बनाय गे हवय, ताकि जऊन मन इहां ले तोर करा जाना चाहंय घलो, त नइं जा सकंय अऊ न ही उहां ले हमर करा कोनो पार होके आ सकय।’</para>
  <para style="p">
    <verse number="27" style="v"/>धनवान मनखे ह कहिस, ‘तब मेंह तोर ले बिनती करत हंव, ददा; लाजर ला मोर ददा के घर म पठो दे, <verse number="28" style="v"/>काबरकि मोर पांच झन भाई हवंय। ओह जाके ओमन ला चेतावय, ताकि ओमन पीरा भोगे के ए जगह म झन आवंय।’</para>
  <para style="p">
    <verse number="29" style="v"/>पर अब्राहम ह कहिस, ‘ओमन करा मूसा अऊ अगमजानीमन के किताब हवय। ओमन ओ किताब म लिखे संदेस ला सुनंय।’</para>
  <para style="p">
    <verse number="30" style="v"/>धनवान मनखे ह कहिस, ‘नइं, हे ददा अब्राहम, यदि मरे मनखे म ले कोनो उठके ओमन करा जावय, त ओमन अपन पाप के पछताप करहीं।’</para>
  <para style="p">
    <verse number="31" style="v"/>पर अब्राहम ह ओला कहिस, ‘यदि ओमन मूसा अऊ अगमजानीमन के बात ला नइं सुनंय, त कहूं कोनो मरे म ले जी घलो उठय, तभो ले ओमन ओकर बात ला नइं मानहीं।’ ”</para>
  <chapter number="17" style="c"/>
  <para style="s1">पाप, बिसवास अऊ जिम्मेदारी</para>
  <para style="r">(<ref loc="MAT 18:6-7">मत्ती 18:6-7</ref>, <ref loc="MAT 18:21-22">21-22</ref>; <ref loc="MRK 9:42">मरकुस 9:42</ref>)</para>
  <para style="p">
    <verse number="1" style="v"/>यीसू ह अपन चेलामन ला कहिस, “जऊन बातमन मनखेमन के पाप म पड़े के कारन बनथें, ओमन जरूर आहीं, पर धिक्‍कार ए ओ मनखे ला, जेकर दुवारा ओमन आथें। <verse number="2" style="v"/>जऊन मनखे ए छोटे झन म ले एको झन के घलो पाप म पड़े के कारन बनथे, ओकर बर बने ए होतिस कि ओकर घेंच म चक्‍की के पाटा ला बांधे जातिस अऊ ओला समुंदर म फटिक दिये जातिस। <verse number="3" style="v"/>एकरसेति, सचेत रहव।</para>
  <para style="p">यदि तुम्‍हर भाई ह पाप करथे, त ओला दबकारव, अऊ यदि ओह पछताप करे, त ओला माफ कर देवव। <verse number="4" style="v"/>यदि दिन म, ओह सात बार ले तुम्‍हर बिरोध म पाप करय अऊ सातों बार तुम्‍हर करा वापिस आके कहय, ‘मेंह पछतावत हंव,’ त ओला माफ कर देवव।”</para>
  <para style="p">
    <verse number="5" style="v"/>प्रेरितमन परभू ला कहिन, “हमर बिसवास ला बढ़ा।”</para>
  <para style="p">
    <verse number="6" style="v"/>परभू ह कहिस, “यदि तुम्‍हर बिसवास ह सरसों के एक छोटे बीजा बरोबर घलो हवय, त तुमन ए सहतूत के रूख ला कह सकथव, ‘अपन-आप जरी सहित उखनके समुंदर म लग जा,’ अऊ एह तुम्‍हर हुकूम ला मानही।</para>
  <para style="p">
    <verse number="7" style="v"/>मान लव, तुमन ले एक झन के एक सेवक हवय, जऊन ह खेत जोतथे या मेढ़ामन ला चराथे। जब ओह खेत ले आवय, त का तुमन ओला ए कहिहू, ‘जल्दी आ अऊ खाय बर बईठ।’ <verse number="8" style="v"/>तुमन अइसने कदापि नइं कहव, बल्कि तुमन ओला ए कहिहू, ‘मोर बर खाना तियार कर; जब तक मेंह खावत-पीयत हवंव, तेंह तियार रह अऊ मोर सेवा कर, अऊ ओकर बाद तेंह घलो खा-पी ले।’ <verse number="9" style="v"/>का तुमन अपन ओ सेवक ला धनबाद दूहू काबरकि ओह ओ काम ला करिस, जऊन ला ओला करे बर कहे गीस? <verse number="10" style="v"/>एही बात तुम्‍हर बर घलो लागू होथे। जब तुमन ओ जम्मो काम ला कर चुकव, जऊन ला करे बर तुमन ला कहे गे रिहिस, तब ए कहव, ‘हमन अयोग्य सेवक अन; हमन सिरिप हमर बुता ला करे हवन।’ ”</para>
  <para style="s1">यीसू ह दस झन कोढ़ी ला बने करथे</para>
  <para style="p">
    <verse number="11" style="v"/>यीसू ह यरूसलेम सहर जावत बखत, सामरिया अऊ गलील प्रदेस के बीच ले होवत गीस। <verse number="12" style="v"/>जब ओह एक गांव म हबरिस, त ओला दस आदमी मिलिन, जेमन ला कोढ़ के बेमारी रहय। ओमन दूरिहा म ठाढ़ हो गीन <verse number="13" style="v"/>अऊ चिचियाके कहिन, “हे यीसू, हे मालिक! हमर ऊपर दया कर।”</para>
  <para style="p">
    <verse number="14" style="v"/>जब यीसू ह ओमन ला देखिस, त कहिस, “जावव, अऊ अपन-आप ला पुरोहितमन ला देखावव।” अऊ ओमन जावत-जावत बेमारी ले सुध हो गीन।</para>
  <para style="p">
    <verse number="15" style="v"/>ओम ले एक झन, जब अपन-आप ला देखिस कि ओह बने हो गे हवय, त ओह चिचिया-चिचियाके परमेसर के महिमा करत वापिस लहुंटके आईस, <verse number="16" style="v"/>ओह यीसू के गोड़ खाल्‍हे गिरिस अऊ ओला धनबाद दीस – अऊ ओह एक सामरी मनखे रिहिस।</para>
  <para style="p">
    <verse number="17" style="v"/>यीसू ह कहिस, “दस मनखेमन कोढ़ ले बने होईन, त फेर ओ नौ झन कहां हवंय? <verse number="18" style="v"/>का ए परदेसी के छोंड़ अऊ कोनो नइं आईन कि परमेसर के बड़ई करंय।” <verse number="19" style="v"/>अऊ यीसू ह ओला कहिस, “उठ अऊ जा; तोर बिसवास ह तोला बने करे हवय।”</para>
  <para style="s1">परमेसर के राज के अवई</para>
  <para style="r">(<ref loc="MAT 24:23-28">मत्ती 24:23-28</ref>, <ref loc="MAT 24:37-41">37-41</ref>)</para>
  <para style="p">
    <verse number="20" style="v"/>एक बार, फरीसीमन यीसू ले पुछिन कि परमेसर के राज ह कब आही, त ओह जबाब दीस, “परमेसर के राज ह अइसने नइं आवय कि ओला तुमन देख सकव; <verse number="21" style="v"/>अऊ न कोनो कह सकंय, ‘देखव, ओह इहां हवय,’ या ‘ओह उहां हवय,’ काबरकि परमेसर के राज ह तुम्‍हर भीतर हवय।”</para>
  <para style="p">
    <verse number="22" style="v"/>तब ओह अपन चेलामन ला कहिस, “ओ समय ह आवत हवय, जब तुमन मनखे के बेटा के एक दिन ला देखे के ईछा करहू, पर ओह तुमन ला देखे बर नइं मिलही। <verse number="23" style="v"/>मनखेमन तुमन ला कहिहीं, ‘ओह उहां हवय’ या ‘ओह इहां हवय!’ पर तुमन ओमन के पाछू झन जावव। <verse number="24" style="v"/>काबरकि मनखे के बेटा ह अपन दिन म ओ बिजली के सहीं होही, जऊन ह अकास म एक छोर ले दूसर छोर तक चमकथे अऊ अंजोर देथे। <verse number="25" style="v"/>पर पहिली ए जरूरी ए कि ओह बहुंत दुःख भोगय अऊ ए पीढ़ी के मनखेमन के दुवारा अस्वीकार करे जावय।</para>
  <para style="p">
    <verse number="26" style="v"/>जइसने नूह के समय म होईस, वइसनेच मनखे के बेटा के समय म घलो होही। <verse number="27" style="v"/>नूह के पानी जहाज के भीतर जावत तक, मनखेमन खावत-पीयत रिहिन, अऊ ओमन के बीच सादी-बिहाव होवत रिहिस, पर नूह के जहाज म चघे के बाद पानी के बाढ़ आईस अऊ ओ जम्मो झन ला नास कर दीस।</para>
  <para style="p">
    <verse number="28" style="v"/>अइसनेच, लूत के समय म घलो होईस। मनखेमन खावत-पीयत रहंय, लेन-देन करत रहंय, रूख लगावत रहंय अऊ घर बनावत रहंय। <verse number="29" style="v"/>पर जऊन दिन लूत ह सदोम सहर ला छोंड़के चल दीस, ओहीच दिन अकास ले आगी अऊ गंधक गिरिस अऊ ओ जम्मो झन ला नास कर दीस।</para>
  <para style="p">
    <verse number="30" style="v"/>जऊन दिन मनखे के बेटा ह परगट होही, ओ दिन घलो बिलकुल अइसनेच होही। <verse number="31" style="v"/>ओ दिन जऊन ह अपन घर के छानी म होवय, ओह घर ले अपन सामान ले बर छानी से झन उतरय। ओही किसम ले जऊन ह बाहिर खेत म होवय, ओह घर ला झन लहुंटय। <verse number="32" style="v"/>लूत के घरवाली ला सुरता करव<note caller="+" style="f"><char style="fr" closed="false">17:32 </char><char style="ft" closed="false">जब परमेसर ह सदोम अऊ गमोरा सहर ला नास करिस, त लूत अऊ ओकर घरवाली उहां ले भागत रिहिन; तब लूत के घरवाली ह परमेसर के हुकूम ला धियान नइं दीस अऊ लहुंटके देखिस अऊ ओह नून के खम्भा बन गीस।</char></note>। <verse number="33" style="v"/>जऊन ह अपन जिनगी ला बचाय के कोसिस करथे, ओह ओला गंवाही अऊ जऊन ह अपन जिनगी ला गंवाथे, ओह ओला बचाही। <verse number="34" style="v"/>मेंह तुमन ला कहत हंव, ओ रतिहा दू झन मनखे एक ठन खटिया म सुते होहीं, ओम ले एक झन ला ले लिये जाही, अऊ दूसर झन ह छोंड़ दिये जाही। <verse number="35" style="v"/>दू माईलोगनमन एक संग आंटा पीसत होहीं, ओम ले एक झन ला ले लिये जाही, अऊ दूसर झन ला छोंड़ दिये जाही। <verse number="36" style="v"/>दू झन खेत म होहीं, ओम ले एक झन ला ले लिये जाही, अऊ दूसर झन ला छोंड़ दिये जाही<note caller="+" style="f"><char style="fr" closed="false">17:36 </char><char style="ft" closed="false">कुछू पुराना हस्त-लिपी म ए पद नइं मिलय।</char></note>।”</para>
  <para style="p">
    <verse number="37" style="v"/>चेलामन ओकर ले पुछिन, “हे परभू, ओमन ला कहां ले लिये जाही?”</para>
  <para style="p">यीसू ह ओमन ला कहिस, “जिहां लास हवय, उहां गिधवामन जूरहीं।”</para>
  <chapter number="18" style="c"/>
  <para style="s1">बिधवा अऊ नियायधीस के पटं‍तर</para>
  <para style="p">
    <verse number="1" style="v"/>तब यीसू ह अपन चेलामन ला ए सिखोय बर एक पटं‍तर कहिस कि ओमन हमेसा पराथना करंय अऊ हिम्मत रखंय। <verse number="2" style="v"/>ओह कहिस, “एक सहर म एक नियायधीस रिहिस, जऊन ह न परमेसर ले डरय अऊ न ही मनखेमन के परवाह करय। <verse number="3" style="v"/>ओहीच सहर म एक बिधवा रहय, जऊन ह ओ नियायधीस करा बार-बार आके बिनती करय, ‘मोर बईरी के बिरोध म मोर नियाय कर।’</para>
  <para style="p">
    <verse number="4" style="v"/>कुछू समय तक तो ओह बिधवा के बात ला नइं मानिस। पर आखिर म ओह अपन मन म कहिस, ‘हालाकि मेंह परमेसर ले नइं डरंव या मनखेमन के परवाह नइं करंव, <verse number="5" style="v"/>पर ए बिधवा ह बार-बार आके मोला तकलीफ देवथे, मेंह देखहूं कि एला नियाय मिलय, ताकि एह बार-बार आके मोला परेसान झन करय।’ ”</para>
  <para style="p">
    <verse number="6" style="v"/>अऊ परभू ह कहिस, “सुनव, ए अधरमी नियायधीस ह का कहिस? <verse number="7" style="v"/>त का परमेसर ह अपन चुने मनखेमन के नियाय नइं करही, जऊन मन दिन अऊ रात ओकर से गोहार पारथें? का ओह ओमन के बारे म देरी करही? <verse number="8" style="v"/>मेंह तुमन ला कहत हंव, ओह देखही कि ओमन ला नियाय मिलय अऊ जल्दी मिलय। पर जब मनखे के बेटा ह आही, त का ओह धरती म ओमन ला पाही, जऊन मन ओकर ऊपर बिसवास करथें।”</para>
  <para style="s1">फरीसी अऊ लगान लेवइया के पटं‍तर</para>
  <para style="p">
    <verse number="9" style="v"/>यीसू ह ए पटं‍तर ओमन बर कहिस जऊन मन अपन-आप ला बहुंत धरमी अऊ आने मन ला तुछ समझंय। <verse number="10" style="v"/>“दू झन मनखे मंदिर म पराथना करे बर गीन; ओम के एक झन फरीसी रिहिस अऊ एक झन लगान लेवइया। <verse number="11" style="v"/>फरीसी ह ठाढ़ होईस अऊ अपन बारे म अइसने पराथना करन लगिस, ‘हे परमेसर, मेंह तोर धनबाद करत हंव कि मेंह आने मनखेमन सहीं लालची, बेईमान अऊ बेभिचारी नो हंव, अऊ मेंह ए लगान लेवइया के सहीं घलो नो हंव। <verse number="12" style="v"/>मेंह हप्‍ता म दू दिन उपास रखथंव अऊ मेंह अपन जम्मो कमई के दसवां भाग तोला देथंव।’</para>
  <para style="p">
    <verse number="13" style="v"/>पर लगान लेवइया ह दूरिहा म ठाढ़ होईस। अऊ त अऊ ओह स्‍वरग कोति आंखी उठाके देखे के हिम्मत घलो नइं करिस, पर ओह अपन छाती ला पीट-पीटके कहिस, ‘हे परमेसर, मोर ऊपर दया कर, मेंह एक पापी मनखे अंव।’</para>
  <para style="p">
    <verse number="14" style="v"/>मेंह तुमन ला कहत हंव कि ओ फरीसी ह नइं, पर ए लगान लेवइया ह परमेसर के आघू म धरमी गने गीस, जब ओह अपन घर गीस। काबरकि जऊन ह अपन-आप ला बहुंत बड़े समझथे, ओह दीन-हीन करे जाही, अऊ जऊन ह अपन-आप ला दीन-हीन करथे, ओला बड़े करे जाही।”</para>
  <para style="s1">छोटे लइकामन ला यीसू आसिरबाद देथे</para>
  <para style="r">(<ref loc="MAT 19:13-15">मत्ती 19:13-15</ref>; <ref loc="MRK 10:13-16">मरकुस 10:13-16</ref>)</para>
  <para style="p">
    <verse number="15" style="v"/>मनखेमन छोटे लइकामन ला यीसू करा लानत रहंय, ताकि ओह ओमन के ऊपर अपन हांथ रखय। पर जब चेलामन एला देखिन, त ओमन मनखेमन ला दबकारे लगिन। <verse number="16" style="v"/>पर यीसू ह लइकामन ला अपन करा बलाईस अऊ कहिस, “छोटे लइकामन ला मोर करा आवन देवव, अऊ ओमन ला झन रोकव, काबरकि परमेसर के राज ह अइसने मन बर अय। <verse number="17" style="v"/>मेंह तुमन ला सच कहत हंव, जऊन ह परमेसर के राज ला एक छोटे लइका सहीं गरहन नइं करही, ओह परमेसर के राज म कभू जाय नइं पाही।”</para>
  <para style="s1">एक धनी मनखे</para>
  <para style="r">(<ref loc="MAT 19:1-30">मत्ती 19:1-30</ref>; <ref loc="MRK 10:17-31">मरकुस 10:17-31</ref>)</para>
  <para style="p">
    <verse number="18" style="v"/>एक यहूदी अधिकारी ह यीसू ले पुछिस, “हे बने गुरू! परमेसर के संग सदाकाल के जिनगी पाय बर मोला का करना पड़ही?”</para>
  <para style="p">
    <verse number="19" style="v"/>यीसू ह ओला जबाब दीस, “तेंह मोला बने काबर कहत हवस? एके झन परमेसर के छोंड़, कोनो बने नो हंय। <verse number="20" style="v"/>तेंह हुकूममन ला जानतेच होबे: ‘छिनारी झन कर; हतिया झन कर; चोरी झन कर; लबारी गवाही झन दे; अपन दाई-ददा के आदर-मान कर।’<note caller="+" style="f"><char style="fr" closed="false">18:20 </char><char style="ft" closed="false">निरगमन 20:12-16</char></note>”</para>
  <para style="p">
    <verse number="21" style="v"/>ओ मनखे ह कहिस, “ए जम्मो ला तो मेंह अपन लइकापन ले मानत आय हवंव।”</para>
  <para style="p">
    <verse number="22" style="v"/>ए सुनके यीसू ह ओकर ले कहिस, “तोला अभी घलो एक काम करे के जरूरत हवय। अपन जम्मो चीज ला बेंच अऊ पईसा ला गरीबमन म बांट दे; अऊ तोला स्‍वरग म खजाना मिलही। तब आ अऊ मोर पाछू हो ले।”</para>
  <para style="p">
    <verse number="23" style="v"/>ए बात ला सुनके ओह बहुंत उदास होईस, काबरकि ओह एक बहुंत धनवान मनखे रिहिस। <verse number="24" style="v"/>यीसू ह ओला देखके कहिस, “धनवान मनखेमन के परमेसर के राज म जवई कतेक कठिन अय, <verse number="25" style="v"/>वास्तव म, एक धनवान मनखे के परमेसर के राज म जवई के बदले, ऊंट के सुजी के छेदा म ले निकर जवई सरल अय।”</para>
  <para style="p">
    <verse number="26" style="v"/>जऊन मन एला सुनत रिहिन, ओमन ह पुछिन, “तब कोन ह उद्धार पा सकथे?”</para>
  <para style="p">
    <verse number="27" style="v"/>यीसू ह जबाब दीस, “जऊन बात मनखे ले नइं हो सकय, ओह परमेसर के दुवारा हो सकथे।”</para>
  <para style="p">
    <verse number="28" style="v"/>तब पतरस ह ओला कहिस, “देख! हमन हमर जम्मो चीज ला छोंड़के तोर पाछू हो ले हवन।”</para>
  <para style="p">
    <verse number="29" style="v"/>यीसू ह ओमन ला कहिस, “मेंह तुमन ला सच कहत हंव, जऊन ह परमेसर के राज के हित म, घर या घरवाली या भाई या दाई-ददा या लइकामन ला छोंड़ दे हवय, <verse number="30" style="v"/>ओह इही जुग म कतको गुना अधिक पाही, अऊ अवइया जुग म परमेसर के संग सदाकाल के जिनगी घलो पाही।”</para>
  <para style="s1">यीसू ह अपन मिरतू के बारे म फेर अगमबानी करथे</para>
  <para style="r">(<ref loc="MAT 20:17-19">मत्ती 20:17-19</ref>; <ref loc="MRK 10:32-34">मरकुस 10:32-34</ref>)</para>
  <para style="p">
    <verse number="31" style="v"/>यीसू ह अपन बारह चेलामन ला एक तरफ ले गीस अऊ ओमन ला कहिस, “सुनव, हमन यरूसलेम जावत हवन, अऊ मनखे के बेटा के बारे म अगमजानीमन के दुवारा लिखे हर एक बात ह पूरा होही। <verse number="32" style="v"/>ओह आनजातमन के हांथ म सऊंपे जाही। ओमन ओकर हंसी उड़ाहीं, ओकर बेजत्ती करहीं, ओकर ऊपर थूकहीं, ओला कोर्रा ले मारहीं अऊ ओला मार डारहीं। <verse number="33" style="v"/>पर ओह तीसरा दिन फेर जी उठही।”</para>
  <para style="p">
    <verse number="34" style="v"/>चेलामन यीसू के बात ला नइं समझिन। ए बात के मतलब ह ओमन ले छिपे रिहिस, अऊ ओमन नइं जानिन कि ओह काकर बारे म गोठियावत रिहिस।</para>
  <para style="s1">यीसू ह एक अंधरा भीख मंगइया ला बने करथे</para>
  <para style="r">(<ref loc="MAT 20:29-34">मत्ती 20:29-34</ref>; <ref loc="MRK 10:46-52">मरकुस 10:46-52</ref>)</para>
  <para style="p">
    <verse number="35" style="v"/>जब यीसू ह यरीहो सहर के लकठा म हबरिस, त उहां एक अंधरा मनखे ह सड़क तीर म बईठके भीख मांगत रहय। <verse number="36" style="v"/>जब ओह मनखेमन के भीड़ के रेंगे के अवाज सुनिस, त पुछिस, “का होवत हवय?” <verse number="37" style="v"/>मनखेमन ओला बताईन, “नासरत के यीसू ह जावत हवय।”</para>
  <para style="p">
    <verse number="38" style="v"/>तब ओह चिचियाके कहिस, “हे यीसू, दाऊद के संतान, मोर ऊपर दया कर।”</para>
  <para style="p">
    <verse number="39" style="v"/>जऊन मन यीसू के आघू म जावत रिहिन, ओमन ओला दबकारे लगिन अऊ ओला चुपेचाप रहे बर कहिन, पर ओह अऊ जोर से चिचियाके कहिस, “हे दाऊद के संतान, मोर ऊपर दया कर।”</para>
  <para style="p">
    <verse number="40" style="v"/>तब यीसू ह ओ करा ठाढ़ हो गीस अऊ हुकूम दीस, “ओ मनखे ला मोर करा लानव।” जब ओह लकठा म आईस, त यीसू ह ओकर ले पुछिस, <verse number="41" style="v"/>“तेंह का चाहथस कि मेंह तोर बर करंव?”</para>
  <para style="p">ओह कहिस, “हे परभू, मेंह देखे बर चाहत हंव।”</para>
  <para style="p">
    <verse number="42" style="v"/>यीसू ह ओला कहिस, “तेंह देखन लग; तोर बिसवास ह तोला बने करे हवय।” <verse number="43" style="v"/>अऊ तुरते ओह देखे लगिस अऊ परमेसर के महिमा करत ओह यीसू के पाछू हो लीस। जब जम्मो मनखेमन एला देखिन, त ओमन घलो परमेसर के महिमा करिन।</para>
  <chapter number="19" style="c"/>
  <para style="s1">लगान लेवइया – जक्कई</para>
  <para style="p">
    <verse number="1" style="v"/>यीसू ह यरीहो सहर म ले होके जावत रिहिस। <verse number="2" style="v"/>उहां जक्कई नांव के एक मनखे रहय। ओह लगान लेवइयामन के मुखिया रहय अऊ धनी मनखे रहय। <verse number="3" style="v"/>ओह ए देखे चाहत रहय कि यीसू ह कोन ए, पर बुटरा होय के कारन भीड़ के मारे ओह यीसू ला नइं देखे सकत रिहिस। <verse number="4" style="v"/>एकरसेति ओह भीड़ के आघू दऊड़िस अऊ यीसू ला देखे बर एक ठन डूमर के रूख म चघ गीस, काबरकि यीसू ह ओही डहार म आवत रहय।</para>
  <para style="p">
    <verse number="5" style="v"/>जब यीसू ह ओ जगह म हबरिस, त ओह ऊपर देखिस अऊ जक्कई ला कहिस, “हे जक्कई, तुरते खाल्‍हे उतर आ काबरकि आज मोला तोर घर म रूकना जरूरी ए।” <verse number="6" style="v"/>ओह तुरते खाल्‍हे उतरिस अऊ खुस होके यीसू ला अपन घर ले गीस।</para>
  <para style="p">
    <verse number="7" style="v"/>एला देखके जम्मो मनखेमन कुड़कुड़ाय लगिन अऊ कहिन, “यीसू ह एक पापी मनखे के घर म पहुना होय बर गे हवय।”</para>
  <para style="p">
    <verse number="8" style="v"/>पर जक्कई ह ठाढ़ होईस अऊ परभू ला कहिस, “हे परभू, अब मेंह अपन आधा संपत्ति गरीबमन ला देवत हवंव, अऊ यदि मेंह काकरो ले कुछू ठगके ले हवंव, त मेंह ओकर चार गुना लहुंटाहूं।”</para>
  <para style="p">
    <verse number="9" style="v"/>यीसू ह ओला कहिस, “आज परमेसर ह ए मनखे अऊ एकर परिवार ला उद्धार दे हवय, काबरकि ए मनखे ह घलो अब्राहम के एक संतान ए। <verse number="10" style="v"/>मनखे के बेटा ह एकर सहीं गंवायमन ला खोजे बर अऊ ओमन के उद्धार करे बर आय हवय।”</para>
  <para style="s1">दस ठन सोन के सिक्‍का के पटं‍तर</para>
  <para style="r">(<ref loc="MAT 25:14-30">मत्ती 25:14-30</ref>)</para>
  <para style="p">
    <verse number="11" style="v"/>जब मनखेमन ए बात ला सुनत रहंय, तब यीसू ह ओमन ला एक पटं‍तर कहिस, काबरकि ओह यरूसलेम सहर के लकठा म हबर गे रिहिस अऊ मनखेमन सोचत रहंय कि परमेसर के राज ह तुरते सुरू होवइया हवय। <verse number="12" style="v"/>एकरसेति ओह कहिस, “एक ऊंच कुल के मनखे ह एक बहुंत दूरिहा देस ला गीस कि ओह उहां राजपद पावय अऊ फेर लहुंटके आवय। <verse number="13" style="v"/>जाय के पहिली, ओह अपन दस झन सेवक ला बलाईस अऊ ओमन ला दस ठन सोन के सिक्‍का देके कहिस, ‘मोर वापिस लहुंटत तक ए पईसा ले लेन-देन करत रहव।’</para>
  <para style="p">
    <verse number="14" style="v"/>पर ओ देस के मनखेमन ओला बिलकुल ही पसंद नइं करत रिहिन, एकरसेति ओमन कुछू झन ला ओकर पाछू ए कहे बर पठोईन, ‘हमन नइं चाहत हवन कि ए मनखे ह हमर राजा बनय।’</para>
  <para style="p">
    <verse number="15" style="v"/>तभो ले, ओह राजा बनाय गीस अऊ फेर घर लहुंटिस। तब ओह जऊन सेवकमन ला पईसा दे रिहिस, ओमन ला बलाईस अऊ ए जाने चाहिस कि ओमन कतेक कमाय हवंय।</para>
  <para style="p">
    <verse number="16" style="v"/>पहिली सेवक ह आईस अऊ कहिस, ‘मालिक, तोर दिये सोन के सिक्‍का ले मेंह दस ठन अऊ सोन के सिक्‍का कमाय हवंव।’</para>
  <para style="p">
    <verse number="17" style="v"/>ओकर मालिक ह कहिस, ‘बहुंत बने करय। तेंह बने सेवक अस, काबरकि तेंह थोरकन चीज म ईमानदार रहय, मेंह तोला दस ठन सहर के अधिकारी बनावत हंव।’</para>
  <para style="p">
    <verse number="18" style="v"/>दूसरा सेवक ह आईस अऊ कहिस, ‘मालिक, तोर दिये सिक्‍का ले मेंह पांच ठन अऊ सोन के सिक्‍का कमाय हवंव।’</para>
  <para style="p">
    <verse number="19" style="v"/>ओकर मालिक ह कहिस, ‘मेंह तोला पांच ठन सहर के अधिकारी बनावत हंव।’</para>
  <para style="p">
    <verse number="20" style="v"/>तब एक दूसर सेवक आईस अऊ कहिस, ‘मालिक, ए हवय तोर सोन के सिक्‍का, मेंह एला एक ठन कपड़ा के टुकड़ा म छुपा के रखे रहेंव। <verse number="21" style="v"/>मेंह तोर ले डरत रहेंव, काबरकि तेंह एक कठोर मनखे अस। तेंह ओला ले लेथस, जऊन ह तोर नो हय, अऊ जऊन ला तेंह नइं बोय रहस, ओला लूथस।’</para>
  <para style="p">
    <verse number="22" style="v"/>ओकर मालिक ह कहिस, ‘हे दुस्‍ट सेवक! मेंह तोर नियाय तोर कहे बचन के मुताबिक करहूं। तेंह जानत रहय कि मेंह एक कठोर मनखे अंव; मेंह ओला ले लेथंव, जऊन ह मोर नो हय, अऊ ओला लू लेथंव, जऊन ला मेंह नइं बोय रहंव। <verse number="23" style="v"/>तब तेंह मोर पईसा ला बैंक म काबर जमा नइं कर देवय, ताकि वापिस आके मेंह एला बियाज सहित ले लेतेंव?’</para>
  <para style="p">
    <verse number="24" style="v"/>तब जऊन मन उहां ठाढ़े रिहिन, ओमन ला ओह कहिस, ‘एकर ले सोन के सिक्‍का ला ले लेवव अऊ एला ओ सेवक ला दे देवव, जेकर करा दस ठन सिक्‍का हवय।’ <verse number="25" style="v"/>ओमन कहिन, ‘हे मालिक, ओकर करा तो आघू ले दस ठन सिक्‍का हवय।’</para>
  <para style="p">
    <verse number="26" style="v"/>ओह जबाब देवत कहिस, ‘मेंह तुमन ले कहत हंव कि हर एक झन जेकर करा हवय, ओला अऊ दिये जाही, पर जेकर करा नइं ए, ओकर ले ओ चीज घलो ले लिये जाही, जऊन ह ओकर करा बांचे हवय। <verse number="27" style="v"/>पर मोर ओ बईरीमन ला इहां लानव, जऊन मन नइं चाहत रिहिन कि मेंह ओमन के राजा बनंव अऊ ओमन ला मोर आघू म मार डारव।’ ”</para>
  <para style="s1">बिजय उल्लास के संग यीसू के यरूसलेम म परवेस</para>
  <para style="r">(<ref loc="MAT 21:1-11">मत्ती 21:1-11</ref>; <ref loc="MRK 11:1-11">मरकुस 11:1-11</ref>; <ref loc="JHN 12:12-19">यूहन्ना 12:12-19</ref>)</para>
  <para style="p">
    <verse number="28" style="v"/>जब यीसू ह ए कह चुकिस, त ओह यरूसलेम कोति ओमन के आघू-आघू गीस। <verse number="29" style="v"/>जब यीसू ह जैतून पहाड़ करा बैतफगे अऊ बैतनियाह गांव के लकठा म आईस, त ओह अपन चेलामन ले दू झन ला ए कहिके पठोईस, <verse number="30" style="v"/>“अपन आघू के गांव म जावव, अऊ जइसने तुमन गांव म हबरहू, तुमन ला उहां एक ठन गदही के बछरू मिलही, जेकर ऊपर कभू कोनो सवारी नइं करे हवंय। ओला ढीलके इहां ले आवव। <verse number="31" style="v"/>कहूं कोनो तुम्‍हर ले पुछय, ‘एला काबर ढीलत हवव?’ त ओला कहव, ‘परभू ला एकर जरूरत हवय।’ ”</para>
  <para style="p">
    <verse number="32" style="v"/>जऊन चेलामन यीसू के दुवारा पठोय गे रिहिन, ओमन उहां जाके वइसनेच पाईन, जइसने यीसू ह ओमन ला कहे रिहिस। <verse number="33" style="v"/>जब ओमन गदही के बछरू ला ढीलत रिहिन, त ओकर मालिकमन ओमन ले पुछिन, “तुमन ए गदही के बछरू ला काबर ढीलत हवव?”</para>
  <para style="p">
    <verse number="34" style="v"/>ओमन कहिन, “परभू ला एकर जरूरत हवय।”</para>
  <para style="p">
    <verse number="35" style="v"/>ओमन गदही के बछरू ला यीसू करा लानिन। तब ओमन अपन ओन्ढामन ला गदही के बछरू ऊपर डालिन अऊ यीसू ला ओकर ऊपर बईठा दीन। <verse number="36" style="v"/>जब यीसू ह गदही के बछरू म बईठके जावत रिहिस, त मनखेमन अपन ओन्ढा ला सड़क म दसावत जावत रहंय।</para>
  <para style="p">
    <verse number="37" style="v"/>जब यीसू ह ओ जगह के लकठा म आईस, जिहां सड़क ह खाल्‍हे जैतून पहाड़ कोति जावत रिहिस, त ओकर चेलामन के जम्मो भीड़ ह आनंद मनाय लगिस अऊ ओमन जऊन चमतकार के काम देखे रिहिन, ओकर सेति चिचिया-चिचियाके परमेसर के महिमा करके कहिन:</para>
  <para style="p">
    <verse number="38" style="v"/>“धइन ए ओ राजा, जऊन ह परभू के नांव म आथे!<note caller="+" style="f"><char style="fr" closed="false">19:38 </char><char style="ft" closed="false">भजन-संहिता 118:26</char></note> स्‍वरग म सांति अऊ परमेसर के महिमा होवय।”</para>
  <para style="p">
    <verse number="39" style="v"/>भीड़ म के कुछू फरीसीमन यीसू ला कहिन, “हे गुरू! अपन चेलामन ला दबकार।”</para>
  <para style="p">
    <verse number="40" style="v"/>यीसू ह कहिस, “मेंह तुमन ला कहत हंव कि यदि एमन चुप रहिहीं, त पथरामन चिचिया उठहीं।”</para>
  <para style="p">
    <verse number="41" style="v"/>जब यीसू ह यरूसलेम सहर के लकठा म आईस, त ओह सहर ला देखके रोईस, <verse number="42" style="v"/>अऊ कहिस, “बने होतिस कि कहूं तेंह आज के दिन सिरिप ए जान गे रहितय कि का बात म तोला सांति मिलही। पर अब ओ चीजमन तोर आंखी ले छिपाय गे हवंय।</para>
  <para style="p">
    <verse number="43" style="v"/>ओ समय ह तोर ऊपर आही, जब तोर बईरीमन तोर चारों अंग घेरा बनाहीं अऊ तोला घेरहीं अऊ तोला जम्मो कोति ले बंद कर दिहीं। <verse number="44" style="v"/>ओमन तोला अऊ तोर घेरा के भीतर रहइया मनखेमन ला पूरापूरी नास कर दिहीं; ओमन एको ठन पथरा ला अपन जगह म नइं छोड़हीं, काबरकि तेंह ओ समय ला नइं चिनहय, जब परमेसर ह तोर करा आईस।”</para>
  <para style="s1">यीसू ह मंदिर म</para>
  <para style="r">(<ref loc="MAT 21:12-17">मत्ती 21:12-17</ref>; <ref loc="MRK 11:15-19">मरकुस 11:15-19</ref>; <ref loc="JHN 2:13-22">यूहन्ना 2:13-22</ref>)</para>
  <para style="p">
    <verse number="45" style="v"/>तब यीसू ह मंदिर म गीस अऊ ओमन ला निकारे के सुरू करिस, जऊन मन उहां सामान बेचत रिहिन, <verse number="46" style="v"/>अऊ ओह ओमन ला कहिस, “परमेसर के बचन म ए लिखे हवय, ‘मोर घर ह पराथना के घर होही।’ पर तुमन एला डाकूमन के अड्डा बना ले हवव।”<note caller="+" style="f"><char style="fr" closed="false">19:46 </char><char style="ft" closed="false">यसायाह 56:7</char></note></para>
  <para style="p">
    <verse number="47" style="v"/>यीसू ह हर दिन मंदिर म उपदेस करत रिहिस। अऊ मुखिया पुरोहित, कानून के गुरू अऊ मनखे मन के अगुवामन ओला मार डारे के कोसिस करत रिहिन। <verse number="48" style="v"/>पर ओमन ला अइसने करे बर कोनो उपाय नइं मिलिस, काबरकि जम्मो मनखेमन बड़े लगन से यीसू के बात ला सुनंय।</para>
  <chapter number="20" style="c"/>
  <para style="s1">यीसू के अधिकार के बारे म सवाल</para>
  <para style="r">(<ref loc="MAT 21:23-27">मत्ती 21:23-27</ref>; <ref loc="MRK 11:27-33">मरकुस 11:27-33</ref>)</para>
  <para style="p">
    <verse number="1" style="v"/>एक दिन जब यीसू ह मंदिर के अंगना म मनखेमन ला उपदेस देवत रिहिस अऊ सुघर संदेस के परचार करत रिहिस, त मुखिया पुरोहित अऊ कानून के गुरूमन अगुवामन के संग ओकर करा आईन, <verse number="2" style="v"/>अऊ ओमन यीसू ले पुछिन, “हमन ला बता, कोन अधिकार ले तेंह ए चीजमन ला करत हवस? कोन ह तोला ए अधिकार दे हवय?”</para>
  <para style="p">
    <verse number="3" style="v"/>ओह ओमन ला जबाब देवत कहिस, “मेंह घलो तुमन ले एक सवाल पुछत हंव। मोला बतावव, <verse number="4" style="v"/>यूहन्ना ला बतिसमा देय के अधिकार स्‍वरग (परमेसर) ले मिले रिहिस कि मनखेमन ले?”</para>
  <para style="p">
    <verse number="5" style="v"/>ओमन आपस म सोच-बिचार करिन अऊ कहिन, “यदि हमन कहन, ‘स्‍वरग ले,’ तब ओह पुछही, ‘तब तुमन काबर ओकर ऊपर बिसवास नइं करेव?’ <verse number="6" style="v"/>पर यदि हमन कहन, ‘मनखेमन ले,’ त जम्मो मनखे हमन ला पथरा फेंकके मारहीं, काबरकि ओमन बिसवास करथंय कि यूहन्ना ह एक अगमजानी रिहिस।”</para>
  <para style="p">
    <verse number="7" style="v"/>एकरसेति ओमन जबाब दीन, “हमन नइं जानन कि ओह काकर कोति ले रिहिस।”</para>
  <para style="p">
    <verse number="8" style="v"/>तब यीसू ह ओमन ला कहिस, “त मेंह घलो तुमन ला नइं बतावंव कि कोन अधिकार ले मेंह ए चीजमन ला करत हवंव।”</para>
  <para style="s1">रेगहा म खेत कमइया किसानमन के पटं‍तर</para>
  <para style="r">(<ref loc="MAT 21:33-46">मत्ती 21:33-46</ref>; <ref loc="MRK 12:1-12">मरकुस 12:1-12</ref>)</para>
  <para style="p">
    <verse number="9" style="v"/>तब यीसू ह मनखेमन ला ए पटं‍तर कहिस, “एक मनखे एक अंगूर के बारी लगाईस, अऊ ओला कुछू किसानमन ला रेगहा म दे दीस अऊ बहुंत दिन बर परदेस चल दीस। <verse number="10" style="v"/>जब अंगूर के फसल के समय आईस, त ओह अपन एक सेवक ला ओ किसानमन करा पठोईस ताकि ओमन अंगूर के बारी के कुछू फर ओला देवंय। पर किसानमन ओ सेवक ला मारिन-पीटिन अऊ ओला जुछा हांथ वापिस पठो दीन। <verse number="11" style="v"/>तब ओह दूसर सेवक ला पठोईस, पर किसानमन ओला घलो मारिन-पीटिन; ओकर बेजत्ती करिन अऊ ओला जुछा हांथ वापिस पठो दीन। <verse number="12" style="v"/>फेर ओह तीसरा सेवक ला पठोईस, अऊ किसानमन ओला घायल करके बारी के बाहिर फटिक दीन।</para>
  <para style="p">
    <verse number="13" style="v"/>तब अंगूर के बारी के मालिक ह कहिस, ‘मेंह का करंव? मेंह अपन मयारू बेटा ला पठोहूं। हो सकथे कि ओमन ह ओकर आदर करंय।’</para>
  <para style="p">
    <verse number="14" style="v"/>पर जब किसानमन मालिक के बेटा ला देखिन, त ओमन आपस म कहिन, ‘एह तो बारी के वारिस ए। आवव, हमन ओला मार डारन, तब ओकर संपत्ति ह हमर हो जाही।’ <verse number="15" style="v"/>अऊ ओमन ओला अंगूर के बारी ले बाहिर फटिक दीन अऊ ओला मार डारिन।</para>
  <para style="p">तब बारी के मालिक ह ओमन के संग का करही? <verse number="16" style="v"/>ओह आही अऊ ओ किसानमन ला मार डारही अऊ अंगूर के बारी ला आने मन ला दे दिही।”</para>
  <para style="p">जब मनखेमन एला सुनिन, त ओमन कहिन, “अइसने कभू झन होवय।”</para>
  <para style="p">
    <verse number="17" style="v"/>यीसू ह ओमन ला देखके कहिस, “तब परमेसर के बचन म लिखे ए बात के का मतलब होथे?</para>
  <para style="q1">‘जऊन पथरा ला राज-मिस्‍त्रीमन बेकार समझिन,</para>
  <para style="q2">ओहीच ह कोना के पथरा बन गीस।’<note caller="+" style="f"><char style="fr" closed="false">20:17 </char><char style="ft" closed="false">भजन-संहिता 118:22</char></note></para>
  <para style="m">
    <verse number="18" style="v"/>जऊन कोनो ओ पथरा ऊपर गिरही, ओह कुटी-कुटी हो जाही, पर जेकर ऊपर ए पथरा ह गिरही, ओह चकनाचूर हो जाही।”</para>
  <para style="p">
    <verse number="19" style="v"/>कानून के गुरू अऊ मुखिया पुरोहित मन ओतकीच बेरा यीसू ला पकड़े के कोसिस करिन, काबरकि ओमन जानत रिहिन कि ओह ए पटं‍तर ला ओमन के बिरोध म कहे हवय। पर ओमन मनखेमन ले डर्राईन।</para>
  <para style="s1">महाराजा ला लगान पटाय के बारे म सवाल</para>
  <para style="r">(<ref loc="MAT 22:15-22">मत्ती 22:15-22</ref>; <ref loc="MRK 12:13-17">मरकुस 12:13-17</ref>)</para>
  <para style="p">
    <verse number="20" style="v"/>ओमन यीसू ऊपर नजर रखे रहंय अऊ ओमन भेदियामन ला पठोईन, जऊन मन ईमानदार होय के ढोंग करत रहंय। ओमन ए आसा करत रहंय कि यीसू के मुहूं ले कोनो अइसने बात निकरे, जेकर ले ओला ओमन पकड़ंय अऊ राजपाल के हांथ अऊ अधिकार म सऊंप सकंय। <verse number="21" style="v"/>एकरसेति ओ भेदियामन यीसू ले पुछिन, “हे गुरू, हमन जानथन कि तेंह ओ बात ला कहिथस अऊ सिखोथस जऊन ह सही ए, अऊ तेंह मुहूं देखके नइं गोठियावस, पर सच्‍चई के संग परमेसर के बात ला सिखोथस। <verse number="22" style="v"/>हमन ला बता कि महाराजा ला लगान पटाना हमर बर ठीक अय कि नइं?”</para>
  <para style="p">
    <verse number="23" style="v"/>पर यीसू ह ओमन के चाल ला समझ गीस अऊ कहिस, <verse number="24" style="v"/>“मोला एक ठन सिक्‍का देखावव। एकर ऊपर काकर चेहरा अऊ नांव हवय?”</para>
  <para style="p">ओमन कहिन, “महाराजा के।”</para>
  <para style="p">
    <verse number="25" style="v"/>यीसू ह ओमन ला कहिस, “जऊन ह महाराजा के अय, ओला महाराजा ला देवव, अऊ जऊन ह परमेसर के अय, ओेला परमेसर ला देवव।”</para>
  <para style="p">
    <verse number="26" style="v"/>जऊन बात, ओह मनखेमन के आघू म कहिस, ओम ओमन ह ओला फंसाय नइं सकिन। अऊ ओकर जबाब ले चकित होके, ओमन चुप हो गीन।</para>
  <para style="s1">मरे म ले फेर जी उठे के बारे म सवाल</para>
  <para style="r">(<ref loc="MAT 22:23-33">मत्ती 22:23-33</ref>; <ref loc="MRK 12:18-27">मरकुस 12:18-27</ref>)</para>
  <para style="p">
    <verse number="27" style="v"/>सदूकीमन कहिथें कि जऊन मन मर गे हवंय, ओमन फेर नइं जी उठंय। ओम के कुछू झन यीसू करा आईन अऊ ओकर ले पुछिन, <verse number="28" style="v"/>“हे गुरू, मूसा ह हमर बर लिखे हवय कि यदि कोनो मनखे के भाई ह अपन घरवाली के रहत बिगर संतान के मर जावय, त एह जरूरी ए कि ओ मनखे ह अपन भाई के बिधवा ले बिहाव करय अऊ अपन भाई बर संतान पैदा करय। <verse number="29" style="v"/>एक जगह सात भाईमन रिहिन। बड़े भाई ह एक माईलोगन ले बिहाव करिस अऊ बिगर कोनो लइका के मर गीस। <verse number="30" style="v"/>तब दूसरा भाई ह ओ माईलोगन ले बिहाव करिस, <verse number="31" style="v"/>अऊ तब तीसरा भाई ह ओकर ले बिहाव करिस, अऊ इही किसम ले सातों भाई बिगर कोनो संतान के मर गीन। <verse number="32" style="v"/>आखिर म ओ माईलोगन घलो मर गीस। <verse number="33" style="v"/>तब ओ दिन जब मरे मनखेमन फेर जी उठहीं, त ओह काकर घरवाली होही, जबकि ओकर ले सात झन बिहाव करे रिहिन?”</para>
  <para style="p">
    <verse number="34" style="v"/>यीसू ह ओमन ला जबाब दीस, “ए जुग के आदमी अऊ माईलोगन मन सादी-बिहाव करथें, <verse number="35" style="v"/>पर जऊन आदमी अऊ माईलोगन मन ए लइक ठहरथें कि ओमन मरे म ले जी उठंय अऊ ओ जुग म जीयंय; उहां ओमन के बीच म सादी-बिहाव नइं होवय। <verse number="36" style="v"/>ओमन फेर कभू नइं मरंय; काबरकि ओमन स्वरगदूतमन सहीं होथें। ओमन परमेसर के संतान अंय काबरकि ओमन मरे म ले जी उठे हवंय। <verse number="37" style="v"/>मरे मन जी उठथें, एला मूसा ह घलो जरत झाड़ी के घटना म बताथे, जिहां ओह परभू ला ‘अब्राहम के परमेसर, अऊ इसहाक के परमेसर, अऊ याकूब के परमेसर,’<note caller="+" style="f"><char style="fr" closed="false">20:37 </char><char style="ft" closed="false">निरगमन 3:6</char></note> कहिथे<note caller="+" style="f"><char style="fr" closed="false">20:37 </char><char style="ft" closed="false">बहुंत पहिली परमेसर ह मूसा ले बरत झाड़ी म ले गोठियाईस, पर ओ झाड़ी ह नास नइं होईस।</char></note>। <verse number="38" style="v"/>एकर मतलब होथे कि ओह मरे मन के नइं, पर जीयत मन के परमेसर अय, काबरकि ओकर बर जम्मो झन जीयत हवंय।”</para>
  <para style="p">
    <verse number="39" style="v"/>कुछू कानून के गुरूमन कहिन, “हे गुरू, तेंह बने कहय!” <verse number="40" style="v"/>एकर बाद ओमन ओला अऊ कोनो सवाल करे के हिम्मत नइं करिन।</para>
  <para style="s1">मसीह ह काकर बेटा अय?</para>
  <para style="r">(<ref loc="MAT 22:41-46">मत्ती 22:41-46</ref>; <ref loc="MRK 12:35-37">मरकुस 12:35-37</ref>)</para>
  <para style="p">
    <verse number="41" style="v"/>तब यीसू ह ओमन ला कहिस, “ओमन कइसने कह सकथें कि मसीह ह दाऊद के संतान अय? <verse number="42" style="v"/>काबरकि दाऊद ह खुदे भजन-संहिता के किताब म कहिथे:</para>
  <para style="q1">‘परभू ह मोर परभू ले कहिस:</para>
  <para style="q2">“मोर जेवनी हांथ अंग बईठ,</para>
  <para style="q1">
    <verse number="43" style="v"/>जब तक कि मेंह तोर बईरीमन</para>
  <para style="q2">ला तोर गोड़ रखे के चउकी नइं बना देवंव।” ’<note caller="+" style="f"><char style="fr" closed="false">20:43 </char><char style="ft" closed="false">भजन-संहिता 110:1</char></note></para>
  <para style="m">
    <verse number="44" style="v"/>जब दाऊद ह ओला ‘परभू’ कहिथे, तब मसीह ह दाऊद के संतान कइसने हो सकथे?”</para>
  <para style="p">
    <verse number="45" style="v"/>जब जम्मो मनखेमन यीसू के बात ला सुनत रिहिन, त यीसू ह अपन चेलामन ला कहिस, <verse number="46" style="v"/>“कानून के गुरूमन ले सचेत रहव। ओमन लम्‍बा-लम्‍बा कपड़ा पहिरे एती-ओती घूमना पसंद करथें, अऊ ओमन ला बजार के जगह म जोहार झोंकना, यहूदीमन के सभा घर म सबले बने आसन म बईठना अऊ भोज म आदर के जगह म बईठना बहुंत बने लगथे। <verse number="47" style="v"/>ओमन बिधवामन के घरमन ला छीन लेथें अऊ देखाय बर लम्‍बा पराथना करथें। अइसने मनखेमन बहुंत कठोर दंड पाहीं।”</para>
  <chapter number="21" style="c"/>
  <para style="s1">गरीब बिधवा के दान</para>
  <para style="r">(<ref loc="MRK 12:41-44">मरकुस 12:41-44</ref>)</para>
  <para style="p">
    <verse number="1" style="v"/>यीसू ह देखिस कि धनी मनखेमन अपन दान ला मंदिर के खजाना म डारत रहंय। <verse number="2" style="v"/>ओह एक गरीब बिधवा ला घलो ओम दू ठन तांबा के छोटे सिक्‍का डारत देखिस। <verse number="3" style="v"/>यीसू ह कहिस, “मेंह तुमन ला सच कहथंव, ए गरीब बिधवा ह आने जम्मो ले जादा दान दे हवय। <verse number="4" style="v"/>काबरकि ए जम्मो मनखे अपन संपत्ति ले दान दे हवंय; पर ओह अपन गरीबी म ले जम्मो ला दे हवय, जऊन म ओकर जिनगी चले रहितिस।”</para>
  <para style="s1">जुग के अंत होय के चिन्‍हां</para>
  <para style="r">(<ref loc="MAT 24:1-2">मत्ती 24:1-2</ref>; <ref loc="MRK 13:1-2">मरकुस 13:1-2</ref>)</para>
  <para style="p">
    <verse number="5" style="v"/>यीसू के कुछू चेलामन मंदिर के बारे म गोठियावत रिहिन कि मंदिर ह कइसने सुन्‍दर पथरामन ले अऊ परमेसर ला चघाय दान ले सजाय-संवारे गे हवय। पर यीसू ह कहिस, <verse number="6" style="v"/>“ओ चीज जऊन ला तुमन इहां देखत हवव, एक समय आही, जब एको ठन पथरा उहां अपन जगह म नइं बचही; हर एक पथरा ला खाल्‍हे फटिक दिये जाही।”</para>
  <para style="p">
    <verse number="7" style="v"/>ओमन पुछिन, “हे गुरू, ए बातमन कब होही? अऊ ए बातमन के होय के पहिली, का चिन्‍हां दिखही?”</para>
  <para style="p">
    <verse number="8" style="v"/>यीसू ह कहिस, “सचेत रहव कि तुमन धोखा झन खावव। काबरकि बहुंत मनखेमन मोर नांव म ए कहत आहीं, ‘मेंह मसीह अंव अऊ समय ह लकठा आ गे हवय।’ पर ओमन के पाछू झन जावव। <verse number="9" style="v"/>जब तुमन लड़ई अऊ उपद्रव के बात सुनव, त झन डरव। पहिली ए बातमन के होना जरूरी अय, पर ओ समय तुरते अंत नइं होवय।”</para>
  <para style="p">
    <verse number="10" style="v"/>तब यीसू ह ओमन ला कहिस, “एक देस ह दूसर देस के बिरोध म लड़ही, अऊ एक राज ह दूसर राज के ऊपर चढ़ई करही। <verse number="11" style="v"/>जगह-जगह भयंकर भुइंडोल, अकाल अऊ महामारी होही, अऊ अकास ले भयंकर बात अऊ बड़े-बड़े चिन्‍हां परगट होहीं।</para>
  <para style="p">
    <verse number="12" style="v"/>पर ए जम्मो होय के पहिली, मनखेमन तुमन ला पकड़हीं अऊ सताहीं। ओमन तुमन ला यहूदीमन के सभा घर म सऊंप दिहीं अऊ तुमन ला जेल म डार दिहीं। ओमन तुमन ला राजा अऊ राजपाल मन करा लानहीं अऊ ए जम्मो बात मोर नांव के कारन होही। <verse number="13" style="v"/>एह तुम्‍हर बर मोर गवाही देय के मऊका होही। <verse number="14" style="v"/>अपन मन म ठान लेवव कि एकर बारे म चिंता करे के जरूरत नइं ए कि अपन बचाव कइसने करहू। <verse number="15" style="v"/>काबरकि मेंह तुमन ला बचन अऊ बुद्धि दूहूं कि तुम्‍हर कोनो घलो बईरी तुम्‍हर बिरोध या खंडन नइं कर सकहीं। <verse number="16" style="v"/>अऊ त अऊ तुम्‍हर दाई-ददा, भाई, रिस्तेदार अऊ संगवारी मन तुमन ला पकड़वाहीं अऊ ओमन तुमन ले कुछू झन ला मरवा डारहीं। <verse number="17" style="v"/>मोर कारन, जम्मो मनखेमन तुम्‍हर ले घिन करहीं। <verse number="18" style="v"/>पर तुम्‍हर मुड़ के कोनो बाल घलो बांका नइं होवय। <verse number="19" style="v"/>मोर बिसवास म मजबूत रहे के दुवारा तुमन अपन जिनगी ला बचाहू।”</para>
  <para style="s1">यीसू ह यरूसलेम के बिनास के बारे म गोठियाथे</para>
  <para style="r">(<ref loc="MAT 24:15-21">मत्ती 24:15-21</ref>; <ref loc="MRK 13:14-19">मरकुस 13:14-19</ref>)</para>
  <para style="p">
    <verse number="20" style="v"/>“जब तुमन यरूसलेम ला सेनामन ले चारों कोति घेराय देखव, त तुमन जान लेवव कि एकर बिनास होवइया हवय। <verse number="21" style="v"/>तब जऊन मन यहूदिया प्रदेस म हवंय, ओमन भाग के पहाड़मन म चले जावंय; जऊन मन यरूसलेम सहर म हवंय, ओमन सहर ले निकर जावंय, अऊ जऊन मन सहर के बाहिर हवंय, ओमन सहर के भीतर झन जावंय। <verse number="22" style="v"/>काबरकि एह दंड के समय होही। ए किसम ले परमेसर के बचन म लिखे ओ जम्मो बात पूरा होही। <verse number="23" style="v"/>ओ दिन म जऊन माईलोगनमन देहें म होहीं अऊ जऊन दाईमन गोरस पीयावत होहीं, ओमन बर ओ दिनमन भयंकर होहीं। ए देस म भयंकर बिपत्ती पड़ही अऊ परमेसर के कोरोध ए मनखेमन ऊपर भड़कही। <verse number="24" style="v"/>ओमन तलवार ले मारे जाहीं अऊ मनखेमन ला बंदी के रूप म जम्मो देस म पहुंचाय जाही। यरूसलेम ह आनजातमन के गोड़ ले तब तक कुचरे जाही, जब तक कि आनजातमन के समय ह पूरा नइं हो जावय।</para>
  <para style="p">
    <verse number="25" style="v"/>सूरज, चंदा अऊ तारामन म चिन्‍हां दिखहीं। धरती म, जम्मो देस के मनखेमन दुःख भोगहीं अऊ ओमन समुंदर के गरजन अऊ भयंकर लहरा ले घबराहीं। <verse number="26" style="v"/>भय अऊ संसार म अवइया संकट के कारन मनखेमन के जी म जी नइं रहिही, काबरकि अकास के सक्तिमन हलाय जाहीं। <verse number="27" style="v"/>ओ समय मनखेमन ‘मनखे के बेटा’ ला एक बादर म सक्ति अऊ बड़े महिमा के संग आवत देखहीं। <verse number="28" style="v"/>जब ए बातमन होवन लगय, त ठाढ़ हो जावव अऊ अपन मुड़ ला ऊपर करव, काबरकि तुम्‍हर उद्धार ह लकठा म होही।”</para>
  <para style="p">
    <verse number="29" style="v"/>तब यीसू ह ओमन ला ए पटं‍तर कहिस, “अंजीर के रूख अऊ जम्मो आने रूखमन ला देखव। <verse number="30" style="v"/>जब ओम पान निकरथे, त तुमन देखके खुदे जान लेथव कि घाम के महिना अवइया हवय। <verse number="31" style="v"/>ओही किसम ले, जब तुमन ए बातमन ला होवत देखव, त जान लेवव कि परमेसर के राज ह अवइया हवय।</para>
  <para style="p">
    <verse number="32" style="v"/>मेंह तुमन ला सच कहत हंव कि जब तक ए जम्मो बातमन नइं हो जावंय, तब तक ए पीढ़ी के मनखेमन नइं मरंय। <verse number="33" style="v"/>अकास अऊ धरती ह टर जाही, पर मोर बात ह कभू नइं टरय।</para>
  <para style="p">
    <verse number="34" style="v"/>सचेत रहव, नइं तो तुम्‍हर हिरदय ह खराप जिनगी, मतवालपन अऊ जिनगी के चिंता करे म लग जाही, अऊ ओ दिन ह एक ठन फांदा के सहीं तुम्‍हर ऊपर आ जाही। <verse number="35" style="v"/>काबरकि एह ओ जम्मो झन के ऊपर आही, जऊन मन धरती म रहिथें। <verse number="36" style="v"/>हमेसा सचेत रहव अऊ पराथना करत रहव कि तुमन ओ जम्मो अवइया संकट ले बच सकव, अऊ तुमन ‘मनखे के बेटा’ के आघू म ठाढ़ होय के लइक बन सकव।”</para>
  <para style="p">
    <verse number="37" style="v"/>हर एक दिन यीसू ह मंदिर म उपदेस करय, अऊ हर संझा ओह बाहिर जैतून नांव के पहाड़ म रात बिताय बर चले जावय, <verse number="38" style="v"/>अऊ जम्मो मनखेमन बड़े बिहनियां ले ओकर बात सुने बर मंदिर म आवंय।</para>
  <chapter number="22" style="c"/>
  <para style="s1">यहूदा ह यीसू ला पकड़वाय बर तियार हो जाथे</para>
  <para style="r">(<ref loc="MAT 26:14-16">मत्ती 26:14-16</ref>; <ref loc="MRK 14:10-11">मरकुस 14:10-11</ref>)</para>
  <para style="p">
    <verse number="1" style="v"/>यहूदीमन के बिन खमीर के रोटी के तिहार जऊन ला फसह तिहार कहे जाथे, लकठा आवत रहय। <verse number="2" style="v"/>अऊ मुखिया पुरोहित अऊ कानून के गुरू मन चुपेचाप यीसू ला मार डारे के कुछू उपाय खोजत रहंय, पर ओमन मनखेमन ले डर्रावत रहंय। <verse number="3" style="v"/>तब सैतान ह यहूदा के भीतर म हमाईस, जऊन ला इस्करियोती घलो कहे जावय; अऊ जऊन ह यीसू के बारह चेलामन ले एक झन रिहिस। <verse number="4" style="v"/>यहूदा ह मुखिया पुरोहित अऊ मंदिर के रखवार मन के अधिकारीमन करा गीस अऊ ओमन के संग बातचीत करिस कि ओह यीसू ला कइसने ओमन के हांथ म पकड़वाही। <verse number="5" style="v"/>ओमन खुस होईन अऊ ओला पईसा देय बर राजी हो गीन। <verse number="6" style="v"/>यहूदा घलो तियार हो गीस, अऊ मऊका खोजे लगिस कि जब उहां भीड़ झन रहय, तब ओह यीसू ला ओमन के हांथ म पकड़वा देवय।</para>
  <para style="s1">आखिरी भोजन</para>
  <para style="r">(<ref loc="MAT 26:17-25">मत्ती 26:17-25</ref>; <ref loc="MRK 14:12-21">मरकुस 14:12-21</ref>; <ref loc="JHN 13:21-30">यूहन्ना 13:21-30</ref>)</para>
  <para style="p">
    <verse number="7" style="v"/>तब यहूदीमन के बिन खमीर के रोटी के दिन ह आईस अऊ ए दिन म फसह तिहार बर मेढ़ा पीला ला बलिदान करना जरूरी रहय। <verse number="8" style="v"/>यीसू ह पतरस अऊ यूहन्ना ला ए कहिके पठोईस, “जावव अऊ हमर बर फसह तिहार के भोजन के तियारी करव।”</para>
  <para style="p">
    <verse number="9" style="v"/>ओमन पुछिन, “तेंह कहां चाहथस कि हमन एकर तियारी करन?”</para>
  <para style="p">
    <verse number="10" style="v"/>यीसू ह ओमन ला कहिस, “जब तुमन सहर म जाहू, त तुमन ला एक मनखे घघरी म पानी लेवत मिलही। जऊन घर म ओह जावय, तुमन ओकर पाछू-पाछू चले जावव, <verse number="11" style="v"/>अऊ ओ घर के मालिक ले कहव, ‘गुरू ह पुछत हवय कि ओ पहुना-कमरा कहां हवय, जिहां में अपन चेलामन संग फसह तिहार के भोजन खावंव?’ <verse number="12" style="v"/>ओह तुमन ला ऊपर म एक सजे-सजाय बड़े कमरा देखा दिही। उहां तुमन तियारी करव।”</para>
  <para style="p">
    <verse number="13" style="v"/>ओमन गीन अऊ हर चीज ला वइसनेच पाईन, जइसने यीसू ह ओमन ला कहे रिहिस, अऊ ओमन फसह तिहार के भोजन के तियारी करिन।</para>
  <para style="p">
    <verse number="14" style="v"/>जब समय आईस, त यीसू अऊ ओकर प्रेरितमन खाय बर बईठिन। <verse number="15" style="v"/>अऊ ओह ओमन ला कहिस, “एकर पहिली कि मेंह दुःख भोगंव, मोर बहुंत ईछा रिहिस कि मेंह तुम्‍हर संग ए फसह के भोजन ला खावंव। <verse number="16" style="v"/>काबरकि मेंह तुमन ला कहत हंव, जब तक जम्मो बात परमेसर के राज म पूरा नइं हो जावय, तब तक मेंह एला फेर कभू नइं खावंव।”</para>
  <para style="p">
    <verse number="17" style="v"/>तब यीसू ह अंगूर के मंद के कटोरा ला लेके परमेसर ला धनबाद दीस अऊ कहिस, “एला लेवव अऊ आपस म बांट लेवव। <verse number="18" style="v"/>काबरकि मेंह तुमन ला कहत हंव कि जब तक परमेसर के राज नइं आ जावय, तब तक मेंह अंगूर के मंद ला फेर नइं पीयंव।”</para>
  <para style="p">
    <verse number="19" style="v"/>तब ओह कुछू रोटी लीस, अऊ परमेसर ला धनबाद देके ओला टोरिस अऊ अपन चेलामन ला देके कहिस, “एह मोर देहें ए, जऊन ह तुम्‍हर बर देय जावत हवय; मोर सुरता म एही करे करव।”</para>
  <para style="p">
    <verse number="20" style="v"/>ओही किसम ले भोजन के पाछू, यीसू ह कटोरा ला लीस अऊ कहिस, “ए कटोरा ह मोर लहू म परमेसर के नवां करार ए, जऊन ह तुम्‍हर बर ढारे जावथे। <verse number="21" style="v"/>पर जऊन ह मोला धोखा दिही, ओकर हांथ ह मोर संग टेबल म हवय। <verse number="22" style="v"/>मनखे के बेटा ह मरही, जइसने परमेसर ह ठहराय हवय; पर धिक्‍कार ए ओ मनखे ला, जऊन ह ओला धोखा दिही।” <verse number="23" style="v"/>तब चेलामन आपस म पुछे लगिन, “हमन म ओह कोन हो सकथे, जऊन ह ए काम करही।”</para>
  <para style="s1">चेलामन म कोन बड़े</para>
  <para style="p">
    <verse number="24" style="v"/>ओमन म ए बिवाद घलो होय लगिस कि ओमन के बीच म कोन चेला सबले बड़े माने जाही। <verse number="25" style="v"/>यीसू ह ओमन ला कहिस, “आनजातमन के राजामन अपन मनखेमन ऊपर हुकूम चलाथें; अऊ जऊन मन ओमन के ऊपर अधिकार रखथें, ओमन अपन-आप ला भलई करइया कहिथें। <verse number="26" style="v"/>पर तुमन ला वइसने नइं बनना हवय। एकर बदले, जऊन ह तुम्‍हर बीच म सबले बड़े ए, ओह सबले छोटे सहीं बनय, अऊ जऊन ह हुकूम चलाथे, ओह सेवक के सहीं बनय। <verse number="27" style="v"/>कोन ह बड़े ए, ओ – जऊन ह खाय बर बईठथे या ओ – जऊन ह ओकर सेवा करथे? ओही ह जऊन ह खाय बर बईठथे। पर मेंह तुम्‍हर बीच म एक सेवक के सहीं अंव। <verse number="28" style="v"/>तुमन ओ मनखे अव, जऊन मन मोर दुःख के समय म मोर संग रहेव। <verse number="29" style="v"/>अऊ मेंह तुमन ला एक राज के ऊपर सासन करे के अधिकार देवत हंव, जइसने मोर ददा ह मोला एक राज के ऊपर सासन करे के अधिकार दे हवय, <verse number="30" style="v"/>ताकि तुमन मोर राज म मोर संग बईठके खावव अऊ पीयव अऊ सिंघासनमन म बईठके, इसरायल के बारह गोत्र के नियाय करव।</para>
  <para style="p">
    <verse number="31" style="v"/>सिमोन, सिमोन, सुन! सैतान ह तुमन ला परखे बर अनुमती मांगे हवय कि जइसने किसान ह गहूं ला भूंसी से अलग करथे, वइसने ओह तुमन ला अलग करय। <verse number="32" style="v"/>पर मेंह तोर बर पराथना करे हवंव, सिमोन! ताकि तोर बिसवास ह बने रहय। अऊ जब तेंह मोर करा लहुंटके आ जाबे, त अपन भाईमन ला बिसवास म मजबूत करबे।”</para>
  <para style="p">
    <verse number="33" style="v"/>पर सिमोन पतरस ह यीसू ला कहिस, “हे परभू, मेंह तोर संग जेल जाय बर तियार हवंव अऊ मरे बर घलो तियार हवंव।”</para>
  <para style="p">
    <verse number="34" style="v"/>यीसू ह कहिस, “पतरस, मेंह तोला कहत हंव कि आज कुकरा बासे के पहिली, तेंह तीन बार इनकार करबे कि तेंह मोला जानथस।”</para>
  <para style="p">
    <verse number="35" style="v"/>तब यीसू ह ओमन ले पुछिस, “जब मेंह तुमन ला बिगर पईसा, झोला या पनही के पठोय रहेंव, त का तुमन ला कोनो चीज के कमी होईस?”</para>
  <para style="p">ओमन कहिन, “कोनो चीज के कमी नइं होईस।”</para>
  <para style="p">
    <verse number="36" style="v"/>यीसू ह ओमन ला कहिस, “पर अब जेकर करा पईसा हवय, ओह ओला ले लेय, अऊ झोला घलो धर ले; अऊ जेकर करा तलवार नइं ए, ओह अपन ओन्ढा ला बेंचके एक ठन तलवार बिसो ले। <verse number="37" style="v"/>परमेसर के बचन म ए लिखे हवय: ‘अऊ ओकर गनती अपराधी मन संग होईस,’ अऊ मेंह तुमन ला कहथंव कि ए बात के मोर ऊपर पूरा होना जरूरी ए। काबरकि जऊन बात ह मोर बारे म लिखे गे हवय, ओह पूरा होवत हवय।”<note caller="+" style="f"><char style="fr" closed="false">22:37 </char><char style="ft" closed="false">यसायाह 53:12</char></note></para>
  <para style="p">
    <verse number="38" style="v"/>चेलामन कहिन, “हे परभू, देख, इहां दू ठन तलवार हवय।”</para>
  <para style="p">ओह कहिस, “ए किसम के बात बहुंत हो गीस।”</para>
  <para style="s1">यीसू ह जैतून के पहाड़ म पराथना करथे</para>
  <para style="r">(<ref loc="MAT 26:36-46">मत्ती 26:36-46</ref>; <ref loc="MRK 14:32-42">मरकुस 14:32-42</ref>)</para>
  <para style="p">
    <verse number="39" style="v"/>यीसू ह घर के बाहिर निकरिस अऊ अपन रीति के मुताबिक ओह जैतून पहाड़ ला गीस अऊ ओकर चेलामन ओकर पाछू-पाछू गीन। <verse number="40" style="v"/>ओ जगह म हबरके यीसू ह ओमन ला कहिस, “पराथना करव ताकि तुमन परिछा म झन पड़व।” <verse number="41" style="v"/>तब ओह ओमन ले कुछू दूरिहा गीस अऊ माड़ी टेकके ए पराथना करे लगिस, <verse number="42" style="v"/>“हे ददा, कहूं तोर ईछा हवय, त ए दुःख के कटोरा ला मोर करा ले टार दे; तभो ले मोर नइं, पर तोर ईछा पूरा होवय।”</para>
  <para style="p">
    <verse number="43" style="v"/>तब स्‍वरग ले एक स्‍वरगदूत ओकर करा आईस अऊ ओला मजबूत करिस। <verse number="44" style="v"/>अऊ ओह बहुंते बियाकुल होके, अऊ लगन से पराथना करे लगिस, अऊ ओकर पसीना ह लहू के बूंद सहीं भुइयां म गिरत रहय।</para>
  <para style="p">
    <verse number="45" style="v"/>जब ओह पराथना करके उठिस, अऊ चेलामन करा गीस, त ओह ओमन ला दुःख के मारे सोवत अऊ थके पाईस। <verse number="46" style="v"/>ओह ओमन ला कहिस, “तुमन काबर सुतत हवव? उठव अऊ पराथना करव ताकि तुमन परिछा म झन पड़व।”</para>
  <para style="s1">यीसू ह बंदी बनाय जाथे</para>
  <para style="r">(<ref loc="MAT 26:47-56">मत्ती 26:47-56</ref>; <ref loc="MRK 14:43-50">मरकुस 14:43-50</ref>; <ref loc="JHN 18:3-12">यूहन्ना 18:3-12</ref>)</para>
  <para style="p">
    <verse number="47" style="v"/>जब यीसू ह गोठियावत रिहिस, तभे मनखेमन के एक भीड़ आईस; अऊ यहूदा जऊन ह यीसू के बारह चेलामन ले एक झन रिहिस, ओमन के आघू-आघू चलत रहय। ओह यीसू करा ओला चूमे बर आईस। <verse number="48" style="v"/>पर यीसू ह ओला कहिस, “हे यहूदा, चूमा देके का तेंह मनखे के बेटा ला पकड़वावत हस?”</para>
  <para style="p">
    <verse number="49" style="v"/>यीसू के चेलामन जब देखिन कि का होवइया हवय, त ओमन कहिन, “हे परभू, का हमन अपन तलवार चलावन?” <verse number="50" style="v"/>अऊ ओम ले एक झन महा पुरोहित के सेवक ऊपर तलवार चलाके ओकर जेवनी कान उड़ा दीस।</para>
  <para style="p">
    <verse number="51" style="v"/>तब यीसू ह कहिस, “एला बंद करव।” अऊ ओह मनखे के कान ला छुईस अऊ ओला बने कर दीस।</para>
  <para style="p">
    <verse number="52" style="v"/>तब यीसू ह ओ मुखिया पुरोहित, मंदिर के रखवारमन के अधिकारी अऊ अगुवामन ला कहिस, जऊन मन ओला पकड़े बर आय रिहिन, “का मेंह डाकू अंव कि तुमन तलवार अऊ बड़े-बड़े लउठी लेके आय हवव? <verse number="53" style="v"/>मेंह हर दिन तुम्‍हर संग मंदिर म रहेंव, अऊ तुमन मोला नइं पकड़ेव। पर एह तुम्‍हर समय ए, जब अंधियार के सक्ति ह राज करथे।”</para>
  <para style="s1">पतरस ह यीसू के इनकार करथे</para>
  <para style="r">(<ref loc="MAT 26:57-58">मत्ती 26:57-58</ref>, <ref loc="MAT 26:69-75">69-75</ref>; <ref loc="MRK 14:53-54">मरकुस 14:53-54</ref>, <ref loc="MRK 14:66-72">66-72</ref>; <ref loc="JHN 18:12-18">यूहन्ना 18:12-18</ref>, <ref loc="JHN 18:25-27">25-27</ref>)</para>
  <para style="p">
    <verse number="54" style="v"/>तब ओमन यीसू ला पकड़िन अऊ ओला महा पुरोहित के घर ले गीन। पतरस ह कुछू दूरिहा म रहत ओकर पाछू-पाछू आईस। <verse number="55" style="v"/>पर जब ओमन मांझा अंगना म आगी बारके चारों अंग बईठ गीन, त पतरस ह ओमन के संग जाके बईठ गीस। <verse number="56" style="v"/>एक झन नौकरानी टूरी ओला आगी के अंजोर म उहां बईठे देखिस। ओ टूरी ह ओला धियान लगाके देखिस अऊ कहिस, “ए मनखे ह यीसू के संग रिहिस।”</para>
  <para style="p">
    <verse number="57" style="v"/>पर पतरस ह इनकार करिस अऊ कहिस, “ए टूरी, मेंह ओला नइं जानंव।”</para>
  <para style="p">
    <verse number="58" style="v"/>थोरकन देर बाद, एक आने मनखे ओला देखिस अऊ कहिस, “तेंह घलो ओमन ले एक झन अस।”</para>
  <para style="p">पर पतरस ह कहिस, “ए मनखे, मेंह नो हंव।”</para>
  <para style="p">
    <verse number="59" style="v"/>करीब एक घंटा के बाद, एक आने मनखे ह जोर देके कहिस, “सही म, ए मनखे ह ओकर संग रिहिस, काबरकि एह घलो गलील प्रदेस के रहइया ए।”</para>
  <para style="p">
    <verse number="60" style="v"/>पतरस ह जबाब देके कहिस, “ए मनखे, मेंह नइं जानंव कि तेंह का कहथस।” जब ओह ए कहितेच रिहिस कि तुरते कुकरा ह बासिस। <verse number="61" style="v"/>अऊ परभू ह लहुंटके पतरस ला सीधा देखिस, तब पतरस ह परभू के कहे ओ बात ला सुरता करिस, “एकर पहिली कि आज कुकरा ह बासे, तेंह तीन बार मोर इनकार करबे।” <verse number="62" style="v"/>पतरस ह अंगना के बाहिर गीस अऊ फूट-फूट के रोईस।</para>
  <para style="s1">सैनिकमन यीसू के हंसी उड़ाथें</para>
  <para style="r">(<ref loc="MAT 26:67-68">मत्ती 26:67-68</ref>; <ref loc="MRK 14:65">मरकुस 14:65</ref>)</para>
  <para style="p">
    <verse number="63" style="v"/>जऊन मनखेमन यीसू के रखवारी करत रहंय, ओमन यीसू के ठट्ठा करिन अऊ ओला मारे-पीटे लगिन। <verse number="64" style="v"/>ओमन यीसू के आंखी ऊपर कपड़ा बांधके ओकर ले पुछिन, “अगमबानी करके हमन ला बता कि तोला कोन मारिस?” <verse number="65" style="v"/>ओमन अऊ बहुंत बेजत्ती के बात ओला कहिन।</para>
  <para style="s1">यीसू धरम-महासभा के आघू म</para>
  <para style="r">(<ref loc="MAT 26:59-66">मत्ती 26:59-66</ref>; <ref loc="MRK 14:55-64">मरकुस 14:55-64</ref>; <ref loc="JHN 18:19-24">यूहन्ना 18:19-24</ref>)</para>
  <para style="p">
    <verse number="66" style="v"/>जब दिन होईस, त मनखेमन के अगुवा, मुखिया पुरोहित अऊ कानून के गुरू मन एक सभा के रूप म जुरिन, अऊ यीसू ह ओमन के आघू म लाने गीस। <verse number="67" style="v"/>ओमन यीसू ले पुछिन, “यदि तेंह मसीह अस, त हमन ला बता?”</para>
  <para style="p">यीसू ह जबाब दीस, “यदि मेंह तुमन ला बताहूं, त तुमन मोर ऊपर बिसवास नइं करहू, <verse number="68" style="v"/>अऊ यदि मेंह तुमन ले पुछहूं, त तुमन जबाब नइं दूहू। <verse number="69" style="v"/>पर अब ले, मनखे के बेटा ह सर्वसक्तिमान परमेसर के जेवनी हांथ कोति बईठही।”</para>
  <para style="p">
    <verse number="70" style="v"/>ओमन जम्मो झन पुछिन, “त का तेंह परमेसर के बेटा अस?”</para>
  <para style="p">ओह ओमन ला जबाब दीस, “तुमन सही कहथव, काबरकि मेंह अंव।”</para>
  <para style="p">
    <verse number="71" style="v"/>तब ओमन कहिन, “हमन ला अऊ गवाह के जरूरत नइं ए। हमन खुदे ओकर मुहूं ले सुन लेय हवन।”</para>
  <chapter number="23" style="c"/>
  <para style="s1">यीसू ह पीलातुस राजपाल अऊ हेरोदेस राजा के आघू म</para>
  <para style="r">(<ref loc="MAT 27:1-2">मत्ती 27:1-2</ref>, <ref loc="MAT 27:11-14">11-14</ref>; <ref loc="MRK 15:1-5">मरकुस 15:1-5</ref>; <ref loc="JHN 18:28-38">यूहन्ना 18:28-38</ref>)</para>
  <para style="p">
    <verse number="1" style="v"/>तब मनखेमन के जम्मो सभा ह उठिस अऊ यीसू ला पीलातुस करा ले गीस। <verse number="2" style="v"/>अऊ उहां ओमन ओकर ऊपर ए कहिके दोस लगाय लगिन, “हमन देखे हवन कि ए आदमी ह हमर मनखेमन ला बहकावत रिहिस। ओह मनखेमन ला महाराजा ला लगान पटाय बर मना करथे अऊ अपन-आप ला मसीह – एक राजा कहिथे।”</para>
  <para style="p">
    <verse number="3" style="v"/>पीलातुस ह यीसू ले पुछिस, “का तेंह यहूदीमन के राजा अस?”</para>
  <para style="p">यीसू ह ओला जबाब दीस, “हव जी, जइसने तेंह कहथस।”</para>
  <para style="p">
    <verse number="4" style="v"/>तब पीलातुस ह मुखिया पुरोहित अऊ मनखे मन ला कहिस, “मेंह ए मनखे म कोनो दोस नइं पावंय।”</para>
  <para style="p">
    <verse number="5" style="v"/>पर ओमन अऊ जोर देके कहिन, “ओह जम्मो यहूदिया प्रदेस म अपन उपदेस के दुवारा मनखेमन ला भड़काय हवय। ओह गलील प्रदेस म सुरू करिस अऊ अब इहां तक आ गे हवय।”</para>
  <para style="p">
    <verse number="6" style="v"/>ए सुनके पीलातुस ह पुछिस, “का ए मनखे ह गलील प्रदेस के रहइया ए?” <verse number="7" style="v"/>जब ओह ए जानिस कि यीसू ह हेरोदेस के राज के अय, त ओह यीसू ला हेरोदेस राजा करा पठो दीस। ओ समय म हेरोदेस राजा घलो यरूसलेम सहर म रिहिस।</para>
  <para style="p">
    <verse number="8" style="v"/>जब हेरोदेस ह यीसू ला देखिस, त ओह बहुंत खुस होईस, काबरकि ओह बहुंत समय ले ओला देखे चाहत रिहिस। ओह यीसू के बारे म सुने रिहिस अऊ ओह आसा करत रिहिस कि यीसू ह कुछू चमतकार के काम देखाही। <verse number="9" style="v"/>एकरसेति, ओह यीसू ले बहुंत सवाल करिस, पर यीसू ह ओला कोनो जबाब नइं दीस। <verse number="10" style="v"/>मुखिया पुरोहित अऊ कानून के गुरू मन उहां ठाढ़े रहंय, अऊ ओमन तन-मन ले यीसू ऊपर दोस लगावत रहंय। <verse number="11" style="v"/>तब हेरोदेस अऊ ओकर सैनिकमन यीसू के ठट्ठा करिन अऊ हंसी उड़ाईन, अऊ ओमन ओला भड़कीला कपड़ा पहिराके पीलातुस करा वापिस पठो दीन। <verse number="12" style="v"/>अऊ ओही दिन ले हेरोदेस अऊ पीलातुस एक-दूसर के संगवारी बन गीन; एकर पहिली ओमन एक दूसर के बईरी रिहिन।</para>
  <para style="p">
    <verse number="13" style="v"/>पीलातुस ह मुखिया पुरोहित, अधिकारी अऊ मनखे मन ला बलाईस <verse number="14" style="v"/>अऊ ओमन ला कहिस, “तुमन ए मनखे ला मोर करा लानके ए कहेव कि एह मनखेमन ला भड़कावत रिहिस। मेंह तुम्‍हर आघू म एकर जांच करेंव, पर तुमन जऊन बात के दोस ओकर ऊपर लगावत हव, ओम मेंह ओला दोसी नइं पायेंव। <verse number="15" style="v"/>अऊ न हेरोदेस राजा ओम कोनो दोस पाईस काबरकि ओह एला हमर करा वापिस पठो दे हवय। देखव, एह अइसने कुछू नइं करे हवय कि एह मार डारे जावय। <verse number="16" style="v"/>एकरसेति, मेंह एला पीटवाके छोंड़ दूहूं।”</para>
  <para style="p">
    <verse number="17" style="v"/>यहूदीमन के हर फसह के तिहार के समय म, पीलातुस ह ओमन बर एक कैदी ला छोंड़य। <verse number="18" style="v"/>पर मनखेमन एक संग चिचियाके कहिन, “ओला मार डार अऊ हमर बर बरब्‍बा ला छोंड़ दे।” <verse number="19" style="v"/>(बरब्‍बा ला सहर म दंगा करे के कारन अऊ हतिया के दोस म जेल म डारे गे रिहिस।)</para>
  <para style="p">
    <verse number="20" style="v"/>पीलातुस ह यीसू ला छोंड़े बर चाहत रिहिस, एकरसेति, ओह मनखेमन ला फेर समझाईस। <verse number="21" style="v"/>पर ओमन ए कहिके चिचियावत रहंय, “एला कुरुस म चघावव। एला कुरुस म चघावव।”</para>
  <para style="p">
    <verse number="22" style="v"/>पीलातुस ह ओमन ला तीसरा बार कहिस, “काबर? ए मनखे ह का अपराध करे हवय? मेंह ओम अइसने कोनो बात नइं पायेंव कि ओह मार डारे जावय। एकरसेति, मेंह एला पीटवाके छोंड़ दूहूं।”</para>
  <para style="p">
    <verse number="23" style="v"/>पर ओमन जोर देके अऊ चिचियाके मांग करिन कि यीसू ला कुरुस म चघाय जावय; अऊ आखिरी म, ओमन के चिचियाय के जीत होईस। <verse number="24" style="v"/>पीलातुस ह ओमन के मांग ला मान लीस। <verse number="25" style="v"/>ओमन जऊन मनखे ला चाहत रिहिन, ओह ओला छोंड़ दीस, जऊन ह दंगा अऊ हतिया के दोस म जेल म डारे गे रिहिस, अऊ पीलातुस ह ओमन के ईछा के मुताबिक यीसू ला ओमन के हांथ म सऊंप दीस।</para>
  <para style="s1">यीसू ला कुरुस म चघाय जाथे</para>
  <para style="r">(<ref loc="MAT 27:32-44">मत्ती 27:32-44</ref>; <ref loc="MRK 15:21-32">मरकुस 15:21-32</ref>; <ref loc="JHN 19:17-27">यूहन्ना 19:17-27</ref>)</para>
  <para style="p">
    <verse number="26" style="v"/>जब ओमन यीसू ला ले जावत रिहिन, त डहार म, ओमन ला सिमोन नांव के एक झन मनखे मिलिस, जऊन ह कुरेन के रहइया रिहिस अऊ गांव ले सहर आवत रिहिस। ओमन ओला पकड़िन अऊ कुरुस ला ओकर ऊपर लाद दीन, ताकि ओह ओला उठाके यीसू के पाछू-पाछू चलय। <verse number="27" style="v"/>मनखेमन के एक बहुंत बड़े भीड़ यीसू के पाछू-पाछू चलत रहय; ओम कुछू माईलोगन घलो रहंय, जऊन मन यीसू बर रोवत अऊ बिलाप करत रहंय। <verse number="28" style="v"/>यीसू ह ओमन कोति मुहूं करके कहिस, “हे यरूसलेम के बेटीमन, मोर बर झन रोवव, पर अपन-आप अऊ अपन लइकामन बर रोवव। <verse number="29" style="v"/>काबरकि ओ समय ह आवत हवय, जब मनखेमन कहिहीं, ‘धइन एं ओ बांझ माईलोगनमन, जऊन मन कभू लइका नइं जनमाईन अऊ अपन छाती से कभू गोरस नइं पीयाईन।’</para>
  <para style="q1">
    <verse number="30" style="v"/>तब ओमन पहाड़मन ले कहिहीं,</para>
  <para style="q2">‘हमर ऊपर गिर जावव’, अऊ पठारमन ले कहिहीं, ‘हमन ला ढांप लेवव।’<note caller="+" style="f"><char style="fr" closed="false">23:30 </char><char style="ft" closed="false">होसे 10:8</char></note></para>
  <para style="m">
    <verse number="31" style="v"/>जब मनखेमन हरिहर रूख के संग अइसने करथें, तब सूखा रूख के संग का कुछू नइं करहीं?”</para>
  <para style="p">
    <verse number="32" style="v"/>ओमन दू झन अऊ मनखे ला घलो जऊन मन बदमास रिहिन, यीसू के संग मार डारे बर ले गीन। <verse number="33" style="v"/>जब ओमन ओ जगह म आईन, जऊन ला खोपड़ी कहिथें, त उहां ओमन यीसू ला अऊ ओ दू झन बदमास ला अलग-अलग कुरुस ऊपर चघा दीन। एक बदमास ला यीसू के जेवनी कोति अऊ दूसर ला यीसू के डेरी कोति कुरुस म चघाईन। <verse number="34" style="v"/>यीसू ह कहिस, “हे ददा, ए मनखेमन ला माफ कर दे, काबरकि एमन नइं जानथें कि एमन का करत हवंय।” अऊ ओमन लाटरी डारके यीसू के कपड़ा ला अपन म बांट लीन।</para>
  <para style="p">
    <verse number="35" style="v"/>मनखेमन उहां ठाढ़ होके ए जम्मो ला देखत रिहिन, अऊ अधिकारीमन ए कहिके ओकर हंसी उड़ाईन, “एह आने मन ला बचाईस, अब अपन-आप ला बचावय, यदि एह परमेसर के मसीह अऊ चुने हुए जन अय त।”</para>
  <para style="p">
    <verse number="36" style="v"/>सैनिकमन घलो आईन अऊ ओकर ठट्ठा करिन। ओमन यीसू ला सस्ता अंगूर के मंद ला देके कहिन, <verse number="37" style="v"/>“अपन-आप ला बचा, यदि तेंह यहूदीमन के राजा अस त।”</para>
  <para style="p">
    <verse number="38" style="v"/>यीसू के कुरुस ऊपर ए लिखाय रहय: “एह यहूदीमन के राजा ए।”</para>
  <para style="p">
    <verse number="39" style="v"/>जऊन दू झन बदमास उहां कुरुस म लटकाय गे रिहिन, ओम ले एक झन यीसू के हंसी उड़ावत कहिस, “का तेंह मसीह नो हस? त फेर अपन-आप ला अऊ हमन ला बचा।”</para>
  <para style="p">
    <verse number="40" style="v"/>पर आने बदमास ह ओला दबकारके कहिस, “का तेंह परमेसर ले नइं डरस? तेंह घलो तो ओहीच दंड भोगत हवस। <verse number="41" style="v"/>हमन ह सही सजा पावथन, काबरकि हमन जइसने काम करे हवन, वइसने सजा पावथन। पर ए मनखे ह कुछू गलती नइं करे हवय।”</para>
  <para style="p">
    <verse number="42" style="v"/>तब ओह यीसू ला कहिस, “हे यीसू, जब तेंह अपन राज म आबे, त मोला सुरता करबे।”</para>
  <para style="p">
    <verse number="43" style="v"/>यीसू ह ओला कहिस, “मेंह तोला सच कहथंव कि आजेच तेंह मोर संग स्‍वरग-लोक म होबे।”</para>
  <para style="s1">यीसू के मिरतू</para>
  <para style="r">(<ref loc="MAT 27:45-56">मत्ती 27:45-56</ref>; <ref loc="MRK 15:33-41">मरकुस 15:33-41</ref>; <ref loc="JHN 19:28-30">यूहन्ना 19:28-30</ref>)</para>
  <para style="p">
    <verse number="44" style="v"/>मंझन के करीब बारह बजे ले लेके तीन बजे तक जम्मो देस म अंधियार छा गीस, <verse number="45" style="v"/>काबरकि सूरज ह अंजोर दे बर बंद कर दीस। अऊ मंदिर के परदा ह चीराके दू भाग हो गीस। <verse number="46" style="v"/>यीसू ह जोर से चिचियाके कहिस, “हे ददा, तोर हांथ म मेंह अपन आतमा ला सऊंपत हवंव।”<note caller="+" style="f"><char style="fr" closed="false">23:46 </char><char style="ft" closed="false">भजन-संहिता 31:5</char></note> अऊ ए कहिके ओह अपन परान ला तियाग दीस।</para>
  <para style="p">
    <verse number="47" style="v"/>जऊन कुछू होईस, ओला देखके, सेना के अधिकारी ह परमेसर के महिमा करिस अऊ कहिस, “सही म, एह धरमी मनखे रिहिस।” <verse number="48" style="v"/>मनखेमन के एक भीड़ ह उहां कुरुस म चघाय जाय के घटना ला देखे बर जुरे रिहिस। जऊन कुछू उहां होईस, ओला जब ओ जम्मो झन देखिन, त ओमन दुःख के मारे अपन छाती पीटत घर लहुंट गीन। <verse number="49" style="v"/>पर यीसू के जम्मो जान-पहिचान के मनखे अऊ ओ माईलोगन जऊन मन गलील प्रदेस ले यीसू के पाछू-पाछू आय रिहिन, ओ जम्मो झन दूरिहा म ठाढ़ होके ए जम्मो बात ला देखत रिहिन।</para>
  <para style="s1">यीसू के लास ला कबर म रखे जाथे</para>
  <para style="r">(<ref loc="MAT 27:57-61">मत्ती 27:57-61</ref>; <ref loc="MRK 15:42-47">मरकुस 15:42-47</ref>; <ref loc="JHN 19:38-42">यूहन्ना 19:38-42</ref>)</para>
  <para style="p">
    <verse number="50" style="v"/>यूसुफ नांव के एक मनखे रिहिस। ओह अरमतिया नांव के यहूदी सहर के रहइया रिहिस। ओह एक बने अऊ धरमी मनखे रिहिस। <verse number="51" style="v"/>हालाकि ओह यहूदीमन के धरम महासभा के एक सदस्य रिहिस, पर ओह ओमन के फैसला अऊ काम म सहमत नइं रिहिस। ओह परमेसर के राज के बाट जोहत रिहिस। <verse number="52" style="v"/>अऊ ओह पीलातुस करा गीस अऊ यीसू के लास ला मांगिस। <verse number="53" style="v"/>तब ओह यीसू के लास ला कुरुस ले उतारिस अऊ ओला मलमल के कपड़ा म लपेटिस, अऊ ओला एक ठन कबर म रखिस, जऊन ह चट्टान ला काटके बनाय गे रिहिस अऊ ओम कभू कोनो लास नइं रखाय रिहिस। <verse number="54" style="v"/>एह बिसराम दिन बर तियारी करे के दिन रिहिस, अऊ बिसराम के दिन ह सुरू होवइयाच रिहिस।</para>
  <para style="p">
    <verse number="55" style="v"/>ओ माईलोगन, जऊन मन यीसू के संग गलील प्रदेस ले आय रिहिन, ओमन यूसुफ के पाछू-पाछू गीन अऊ ओ कबर ला देखिन अऊ ओमन ए घलो देखिन कि यीसू के देहें ह उहां कइसने रखाय रहय। <verse number="56" style="v"/>तब ओमन घर वापिस गीन अऊ यीसू के देहें बर मसाला के लेप अऊ खुसबूदार तेल तियार करिन। पर ओमन कानून के मुताबिक बिसराम के दिन सुसताईन।</para>
  <chapter number="24" style="c"/>
  <para style="s1">यीसू के जी उठई</para>
  <para style="r">(<ref loc="MAT 28:1-10">मत्ती 28:1-10</ref>; <ref loc="MRK 16:1-8">मरकुस 16:1-8</ref>; <ref loc="JHN 20:1-10">यूहन्ना 20:1-10</ref>)</para>
  <para style="p">
    <verse number="1" style="v"/>हप्‍ता के पहिली दिन बड़े बिहनियां, ओ माईलोगनमन जऊन मसाला के लेप तियार करे रिहिन, ओला लेके यीसू के कबर करा गीन। <verse number="2" style="v"/>ओमन पथरा ला कबर के मुंहाटी ले ढलन्‍गे पाईन। <verse number="3" style="v"/>पर जब ओमन कबर के भीतर गीन, त ओमन उहां परभू यीसू के देहें ला नइं पाईन। <verse number="4" style="v"/>जब ओमन ए बात ला देखके अचम्भो करत रिहिन, त अचानक दू झन बहुंत चमकिला कपड़ा पहिरे ओमन करा आके ठाढ़ हो गीन। <verse number="5" style="v"/>ओमन बहुंत डर्रा गीन अऊ अपन चेहरा ला तरी करके ठाढ़ हो गीन, तब ओ मनखेमन ओमन ला कहिन, “जऊन ह जीयत हवय, ओला तुमन मरे मन के बीच म काबर खोजत हवव? <verse number="6" style="v"/>ओह इहां नइं ए। ओह जी उठे हवय। सुरता करव, जब ओह तुम्‍हर संग गलील प्रदेस म रिहिस, त तुमन ला का कहे रिहिस: <verse number="7" style="v"/>‘मनखे के बेटा ह पापी मनखेमन के हांथ म सऊंपे जाही अऊ ओह कुरुस म चघाय जाही, पर तीसरा दिन ओह फेर जी उठही।’ ” <verse number="8" style="v"/>तब ओ माईलोगनमन यीसू के बात ला सुरता करिन।</para>
  <para style="p">
    <verse number="9" style="v"/>जब ओमन कबर ले वापिस आईन, त ओमन ए जम्मो बात गियारह चेला अऊ दूसर जम्मो झन ला बताईन। <verse number="10" style="v"/>ए माईलोगनमन मरियम मगदलिनी, योअन्ना अऊ याकूब के दाई मरियम रिहिन। एमन अऊ आने माईलोगनमन ए बात प्रेरितमन ला बताईन। <verse number="11" style="v"/>पर ओमन माईलोगनमन के बात ला बिसवास नइं करिन काबरकि ओमन ला एह बेकार के बात लगिस। <verse number="12" style="v"/>पर पतरस ह उठिस अऊ दऊड़त कबर म गीस। जब ओह निहरके देखिस, त उहां सिरिप कपड़ा ह पड़े रहय। तब जऊन कुछू होय रिहिस, ओकर बारे म अचम्भो करत, ओह अपन घर लहुंट गीस।</para>
  <para style="s1">इम्माऊस के डहार म</para>
  <para style="r">(<ref loc="MRK 16:12-13">मरकुस 16:12-13</ref>)</para>
  <para style="p">
    <verse number="13" style="v"/>ओहीच दिन, यीसू के चेलामन ले दू झन इम्माऊस नांव के एक गांव ला जावत रिहिन, जऊन ह यरूसलेम सहर ले करीब गियारह किलोमीटर दूरिहा रिहिस। <verse number="14" style="v"/>जऊन कुछू होय रिहिस, ओकर बारे म ओ दूनों गोठियावत जावत रिहिन। <verse number="15" style="v"/>जब ओमन आपस म गोठियावत अऊ बिचार करत जावत रिहिन, त यीसू ह खुदे आईस अऊ ओमन के संग हो लीस; <verse number="16" style="v"/>पर ओमन ओला चिन्हे नइं सकिन।</para>
  <para style="p">
    <verse number="17" style="v"/>यीसू ह ओमन ले पुछिस, “तुमन रेंगत-रेंगत काकर बारे म गोठियावत हवव?”</para>
  <para style="p">उदास होके ओमन ठाढ़े रह गीन। <verse number="18" style="v"/>ओम ले एक झन के नांव क्‍लियुपास रिहिस, ओह कहिस, “का तेंह यरूसलेम म रहइया एके झन मनखे अस, जऊन ह नइं जानस कि ए दिनमन म यरूसलेम म का होय हवय?”</para>
  <para style="p">
    <verse number="19" style="v"/>यीसू ह पुछिस, “का होय हवय?”</para>
  <para style="p">ओमन यीसू ला कहिन, “नासरत के यीसू के बारे म। ओह एक अगमजानी रिहिस अऊ ओकर बात अऊ काममन परमेसर अऊ जम्मो मनखेमन के नजर म बहुंत सामरथी रिहिन। <verse number="20" style="v"/>मुखिया पुरोहित अऊ हमर अधिकारीमन मिरतू दंड बर यीसू ला सऊंप दीन, अऊ ओमन ओला कुरुस म चघा दीन। <verse number="21" style="v"/>पर हमन ला आसा रिहिस कि एह ओहीच ए, जऊन ह इसरायली मनखेमन ला बचाही। ए जम्मो के अलावा एक बात अऊ ए कि ए बात ला होवय आज तीसरा दिन ए। <verse number="22" style="v"/>हमर संग के कुछू माईलोगनमन हमन ला अचम्भो म डार दे हवंय। ओमन आज बड़े बिहनियां कबर म गे रिहिन। <verse number="23" style="v"/>पर ओमन ला उहां यीसू के देहें ह नइं मिलिस। ओमन आके हमन ला बताईन कि ओमन ला स्वरगदूतमन दरसन देके कहिन कि यीसू ह जी उठे हवय। <verse number="24" style="v"/>तब हमर कुछू संगवारीमन कबर म गीन अऊ जइसने माईलोगनमन कहे रिहिन, वइसनेच पाईन; पर ओमन यीसू ला उहां नइं देखिन।”</para>
  <para style="p">
    <verse number="25" style="v"/>यीसू ह ओमन ला कहिस, “तुमन बहुंत मुरुख मनखे अव। अगमजानीमन जऊन बात कहे हवंय, ओ जम्मो ला बिसवास करे म तुमन बहुंत मंदमति अव। <verse number="26" style="v"/>का एह जरूरी नइं रिहिस कि मसीह ह ए जम्मो दुःख भोगय अऊ तब परमेसर ओकर बहुंत महिमा करय।” <verse number="27" style="v"/>मूसा अऊ जम्मो अगमजानीमन के किताबमन ले सुरू करके परमेसर के जम्मो बचन म ओकर खुद के बारे म का कहे गे हवय – यीसू ह ओ जम्मो बात ओमन ला समझाईस।</para>
  <para style="p">
    <verse number="28" style="v"/>जब ओमन ओ गांव म हबरिन, जिहां ओमन ला जाना रिहिस, त यीसू ह अइसने देखाईस, जइसने ओला अऊ आघू जाना हवय। <verse number="29" style="v"/>पर ओमन ओकर ले बहुंत बिनती करके कहिन, “हमर संग रूक जा, काबरकि दिन ह बहुंत ढर गे हवय, अऊ सांझ होवइया हे।” एकरसेति यीसू ह ओमन के संग रूके बर भीतर गीस।</para>
  <para style="p">
    <verse number="30" style="v"/>जब यीसू ह ओमन के संग खाय बर बईठिस, त ओह रोटी लीस अऊ परमेसर ला धनबाद दीस; अऊ रोटी ला टोरके ओमन ला देय लगिस। <verse number="31" style="v"/>तब ओमन के आंखीमन खुल गीन अऊ ओमन यीसू ला चिन डारिन; पर ओह ओमन के नजर ले गायब हो गीस। <verse number="32" style="v"/>ओमन एक-दूसर ला कहिन, “का हमर मन म एक किसम के उत्साह नइं होवत रिहिस, जब ओह डहार म हमर ले गोठियावत रिहिस अऊ हमन ला परमेसर के बचन समझावत रिहिस?”</para>
  <para style="p">
    <verse number="33" style="v"/>ओमन उठिन अऊ तुरते यरूसलेम वापिस चल दीन। उहां ओमन गियारह चेला अऊ आने मन ला एके ठऊर म पाईन, <verse number="34" style="v"/>अऊ ओमन ए कहत रिहिन, “एह सच ए! परभू ह जी उठे हवय अऊ ओह सिमोन ला दिखे हवय।” <verse number="35" style="v"/>तब ओ दूनों झन बताईन कि डहार म का होईस, अऊ ओमन कइसने यीसू ला चिनहिन, जब ओह रोटी टोरत रिहिस।</para>
  <para style="s1">यीसू ह चेलामन ला दरसन देथे</para>
  <para style="r">(<ref loc="MAT 28:16-20">मत्ती 28:16-20</ref>; <ref loc="MRK 16:14-18">मरकुस 16:14-18</ref>; <ref loc="JHN 20:19-23">यूहन्ना 20:19-23</ref>; <ref loc="ACT 1:6-8">प्रेरितमन के काम 1:6-8</ref>)</para>
  <para style="p">
    <verse number="36" style="v"/>जब ओमन एकर बारे म गोठियावत रिहिन, त यीसू ह खुद ओमन के बीच आके ठाढ़ हो गीस अऊ ओमन ला कहिस, “तुमन ला सांति मिलय।”</para>
  <para style="p">
    <verse number="37" style="v"/>ओमन घबरा गीन अऊ डर गीन। ओमन समझिन कि ओमन कोनो भूत ला देखत हवंय। <verse number="38" style="v"/>यीसू ह ओमन ला कहिस, “तुमन काबर घबरावत हव, अऊ तुम्‍हर मन म काबर संसो होवत हवय? <verse number="39" style="v"/>मोर हांथ अऊ गोड़ मन ला देखव। इहां मेंह खुदे ठाढ़े हवंव। मोला छुके देखव। भूत के हाड़ा अऊ मांस नइं होवय, जइसने कि तुमन देखत हव, मोर हवय।”</para>
  <para style="p">
    <verse number="40" style="v"/>ए कहिके, यीसू ह ओमन ला अपन हांथ अऊ गोड़ मन ला देखाईस। <verse number="41" style="v"/>अऊ जब आनंद अऊ अचम्भो के मारे ओमन अभी घलो बिसवास नइं करत रिहिन, त यीसू ह ओमन ले पुछिस, “का तुम्‍हर करा इहां कुछू खाय बर हवय?” <verse number="42" style="v"/>ओमन ओला आगी म भूने मछरी के एक टुकड़ा दीन। <verse number="43" style="v"/>यीसू ह ओला लीस अऊ ओमन के आघू म खाईस।</para>
  <para style="p">
    <verse number="44" style="v"/>तब यीसू ह ओमन ला कहिस, “जब मेंह तुम्‍हर संग रहत रहेंव, त मेंह तुमन ला ए बातमन ला कहे रहेंव। मोर बारे म जऊन बातमन मूसा के कानून, अगमजानीमन के किताब अऊ भजन-संहिता म लिखे हवय, ए जरूरी अय कि ओ जम्मो बात पूरा होवय।”</para>
  <para style="p">
    <verse number="45" style="v"/>तब यीसू ह ओमन के दिमाग ला खोल दीस ताकि ओमन परमेसर के बचन ला समझ सकंय। <verse number="46" style="v"/>ओह ओमन ला कहिस, “परमेसर के बचन म ए लिखे हवय: ‘मसीह ह दुःख भोगही अऊ तीसरा दिन मरे म ले जी उठही, <verse number="47" style="v"/>अऊ ओकर नांव म पछताप अऊ पाप छेमा के परचार जम्मो देस म करे जाही अऊ ए काम यरूसलेम ले सुरू होही।’ <verse number="48" style="v"/>तुमन ए जम्मो बात के गवाह अव। <verse number="49" style="v"/>मेंह तुम्‍हर करा ओला (पबितर आतमा) पठोहूं, जेकर वायदा मोर ददा ह करे हवय। पर तुमन ए सहर म ठहरे रहव, जब तक कि तुमन ला स्‍वरग ले सामरथ नइं मिल जावय।”</para>
  <para style="s1">यीसू के स्‍वरग जवई</para>
  <para style="r">(<ref loc="MRK 16:19-20">मरकुस 16:19-20</ref>; <ref loc="ACT 1:9-11">प्रेरितमन के काम 1:9-11</ref>)</para>
  <para style="p">
    <verse number="50" style="v"/>तब यीसू ह ओमन ला सहर ले बाहिर बैतनियाह गांव के लकठा म ले गीस अऊ उहां ओह अपन हांथ उठाके ओमन ला आसिस दीस। <verse number="51" style="v"/>यीसू ह आसिस देवत ओमन ले अलग हो गीस अऊ स्‍वरग म उठा लेय गीस। <verse number="52" style="v"/>तब ओमन ओकर अराधना करिन अऊ बहुंत आनंद के संग यरूसलेम लहुंट गीन। <verse number="53" style="v"/>अऊ परमेसर के इस्तुति करत, ओमन अपन पूरा समय मंदिर म बिताय करत रिहिन।</para>
</usx>
